Dynasty,Author,Title,Content,lable
Yuan,周密,雪晴小步留饮村舍,散步小逡巡，茅檐爱日新。梅知春意思，山借雪精神。减曲篘村酿，加笾荐野珍。萧然捐世虑，自谓葛天民。,4
Ming,尹铉,其二,禄食投闲里，诗书抱病馀。保慵从世笑，持拙任交疏。有眷才三口，何山无弊庐。祗缘恩未报，归计失耕渔。,5
WeiJin,棘嵩,赠荀彦将诗,光光国宝，曰瑜曰瑾。济济清朝，曰髦曰俊。瑜瑾既琢，有温其润。髦俊既集，芳风其振。（一章）显允荀生，天挺厥真。沈识胁敏，温粹淑仁。初应宰命，徽音惟新。遂假蒲密，简在至神。（二章）时惟惠后，黎人攸绥。乃授明德，赋政近畿。戢翼太清，翻然凤飞。寻此遐跃，曜彼远晖。（三章）昔在豹产，显名当时。及尔祖公，播声于兹。赫赫显名，在尔扬之。穆穆播声，在尔光之。（四章）孰谓玉宝，匪我所珍。孰谓言轻，乃重千钧。勉树惠化，敬乃厥身。引领南望，望子清尘。（五章）,0
NanBei,萧子范,歌（七诱系此歌。）,井上李兮随风标。垂翠帷兮夜难晓。独处廓兮心悄悄。怀素缕之双针。愿因之于三鸟。,1
Ming,史监,其三,攀萝扪磴上崔巍，十步丹梯九折回。夜静高峰先见日，云深阴洞自藏雷。飞泉影落银千丈，老桂香分露一杯。到此都忘尘土念，争教心虑不成灰。,5
Tang,李益,送柳判官赴振武,边庭汉仪重，旌甲似云中。虏地山川壮，单于鼓角雄。关寒塞榆落，月白胡天风。君逐嫖姚将，麒麟有战功。,2
Yuan,元世祖,陟玩春山纪兴,时膺韶景陟兰峰，不惮跻攀谒粹容。花色映霞祥彩混，垆烟拂雾瑞光重。雨沾琼干岩边竹，风袭琴声岭际松。净刹玉毫瞻礼罢，回程仙驾驭苍龙。,4
Yuan,尚仲贤,赚煞,则今日赴皇都。离边塞。把从前冤雠事解。直至君王御案上拆。一件件禀奏的明白。便道不应该。未有甚汗马差排。且权做行军副元帅。云：军师。唱：你与我整三军器械。紧看着营寨。则我这手儿𥚃将的印牌来下。,4
Qing,丁澎,左莱阳著书宅,生平苦忆左莱州，谪去龙沙万里流。按曲能传中散调，遗书应耻茂陵求。黄榆夜雪长驱犊，紫塞春风几换裘。潦倒暮年夸健笔，至今辞赋满沧洲。,6
Yuan,李承休,次灯明寺板土韵,好事金鳌戴玉峰，涌苍波上上磨空。浪成鹤瘦僧誇格，露出天悭地诧工。鸡未鸣时楼得日，蜃初喷处海翻风。塔台奇致如相识，须待朝暾万顷红。,4
Qing,尹耕云,登山至大悲寺舍骑步行达龙王堂,骏足有穷处，芒鞋凌丹梯。不知所历高，但觉天容低。只身入无境，回首迷故蹊。溯涧蔽圆景，攀岩窥阳曦。相违咫尺间，明晦殊参差。落叶纷四山，樵苏供群黎。奈何山中僧，启阖颇有时。牧儿藉草坐，牛羊满山陂。何当息尘贺，从汝相遨嬉。,6
Ming,方文,喜槁木师至,闻君春到石头城，将妾和儿赠友生。此事太奇终有悔，天恩难断可无情。既归白业家何定，欲返黄州路未平。江上故人多古义，东郊应与结茅成。,5
Qing,文星瑞,广州昭忠祠联,大节炳南天，想当年断戟沉沙，兵气已随劫尘尽；崇祠依北郭，望空际云车风马，英魂都自战场来。,6
Ming,王猷定,舟行,海陵城忽过，四望远濛濛。布被经斜雨，蒲帆饱大风。惊鸥飞不定，初柳意无穷。三月今朝是，扁舟东复东。,5
Qing,王昶,重过尚湖,碧水渺无际，秋风送短舲。丝疏三汊柳，花落半湖菱。云树情方永，烟波兴更增。何当招地主，来此下寒罾。,6
Tang,包何,裴端公使院赋得隔帘见春雨,细雨未成霖，垂帘但觉阴。唯看上砌湿，不遣入檐深。度隙沾霜简，因风润绮琴。须移户外屦，檐溜夜相侵。,2
Ming,王佐,咏贞女唐亚妹,元运当阳九，干戈血四州。豺狼充内地，窈窕葬中流。江海经年咽，鱼龙入夜愁。前朝贞女传，谁为晋阳修。,5
Ming,王世懋,丙子除夕九江公署作,客散空堂鼓角余，还从小吏问爰书。浮踪岂为江山住，傲骨都随岁月除。暝色寒侵双鬓薄，雨声残入一灯疏。年来倍有东流感，不是天涯恨索居。,5
Tang,李峤,寒食清明日早赴王门率成,游客趋梁邸，朝光入楚台。槐烟乘晓散，榆火应春开。日带晴虹上，花随早蝶来。雄风乘令节，馀吹拂轻灰。,2
Yuan,王璋,次韵即事,莫为清醪忆故乡，喜闻社瓮响糟床。鲈鱼未出江头网，螃蟹初登步下艎。醉罢邻窗鸡扑碌，梦回空案鼠跳梁。谁言处士无供具，也得山童爨欲凉。,4
Yuan,白珽,湖楼玩雪,上湖十里捲帘中，幻出瑶华第一宫。山势蹴天银作浪，柳行扑地玉为虹。渔蓑鹤氅同为我，爵舌羊羔不负公。明日凤池朝退蚤，一鞭曾约试吟骢。,4
Ming,王圭,和戴帅初陪廉宪副游三天洞韵 其一,閒居耽胜事，远意得扁舟。白社多豪逸，黄花共拍浮。江山酬句律，时序入觥筹。不似城中客，红尘涨马头。,5
Yuan,汪珍,登宣城,夜炊芋火厌咸腥，晓困差便卯酒醒。云雨弄晴翻覆手，山川送客短长亭。天涯岁晚思田亩，原上风寒赋鹡鸰。明日归程好行色，梅花春小麦痕青。,4
Yuan,岳伯川,倘秀才,也不索嘱付你千言万言。想着咱同衙府十年五年。带云：倘我死之后。唱：你是必打听着山妻照顾着豚犬。他一头亡了夫主。废了家缘。带云：您嫂嫂是个年少妇人家。唱：他从来腼腆。,4
Song,王十朋,先君子去世五十日孤某入四友室睹平生遗迹哀号痛哭绝而复苏既而书四十字以寄罔极之思,先子神何在，人亡迹尚存。业馀经史案，趣寄圣贤尊。榻冷宁攲枕，堂虚已盖棺。晨昏徒泣血，无路报深恩。,3
WeiJin,刘琨,胡姬年十五,虹梁照晓日，渌水泛香莲。如何十五少，含笑酒垆前。花将面自许，人共影相怜。回头堪百万，价重为时年。,0
Ming,丁寿岗,大雨三旬（丙寅夏）,溽暑三旬雨，飞廉大肆威。昆虫愁湿穴，草木恋晴辉。薪桂炊烟细，刍金马力微。门前泥一膝，竟日客来稀。,5
Tang,李峤,奉和送金城公主适西蕃应制,汉帝抚戎臣，丝言命锦轮。还将弄机女，远嫁织皮人。曲怨关山月，妆消道路尘。所嗟秾李树，空对小榆春。,2
NanBei,释惠标,咏山诗三首 其一,灵山蕴丽名，秀出写蓬瀛。香炉带烟上，紫盖入霞生。雾卷莲峰出，岩开石镜明。定知丘壑里，并伫白云情。,1
Qing,王汝璧,小除夕大雪,驱傩趚趚纷踏沙，虎皮四目森排衙。谁将七十二泉水，一夜剪作连天花。雨风飕飗湿鼓震，山坳怪石填人家。冻云沈沈黑如墨，月明霜白惊昏鸦。元亭有客夜吐凤，笔花砚雨何滂葩。枯肠正要酒脯祭，白眼不待金篦爬。旃檀丈室结缪篆，松明石鼎煎苦茶。但看玉屑落麈尾，岂有银杯随马挝。冰壶涸冱春欲透，野田冻雀休啁嗟。舆粻载糗笑多事，短檠吐焰如彤霞。,6
Tang,李季华,题季子庙,季子让社稷，又能听国风。宁知千载后，蘋藻冷祠宫。,2
WeiJin,潘岳,于贾谧坐讲《汉书》诗,治道在儒，弘儒由人。显允鲁侯，文质彬彬。笔下摛藻，席上敷珍。前疑既辨，旧史惟新。惟新尔史，既辨尔疑。延我寮友，讲此微辞。,0
Ming,王鼎,游南岩和坐客韵,几度相期游此山，偷閒方始遂盘桓。山僧不惯游宾客，野老还知谒县官。隔叶比闻啼鸟好，朝阳行见起栖鸾。吾侪共沐恩波阔，谩倒金罍恣合欢。,5
Qing,王又旦,其二,淮海人何在，幽寻水一涯。到来云遍野，坐久树栖鸦。雨脚妨山翠，船头破浪花。烟江如画里，处处可为家。,6
Ming,叶汉,钓台烟树,昔有黎徵君，筑台钓江沚。坐台看流水，垂钓去香饵。雨过树留云，江清水见底。斯人去寥寥，台下空蓠芷。,5
Ming,于若瀛,合欢,一茎两三花，低垂泫朝露。开帘弄幽色，时有香风度。,5
Yuan,朱升,其二,堪羡幽人古瓦池，能令眼界足清奇。鱼儿闲泳冲萍藻，莲蕊初开不蔓枝。白石雨余浑凿凿，碧泉风动更差差。二难华萼相辉处，时复临风共赋诗。,4
Yuan,李元圭,感怀,异方久漂泊，岁晚羁吴门。慷慨俯流水，悠悠度朝昏。荆璞献所知，怀宝非有恩。达人一倾顾，至道千古存。富贵易追逐，焉能效尘奔。世态日已薄，忧心向谁论。,4
Tang,李怀远,凝碧池侍宴看竞渡应制,上苑清銮路，高居重豫游。前对芙蓉沼，傍临杜若洲。地如玄扈望，波似洞庭秋。列筵飞翠斝，分曹戏鹢舟。湍高棹影没，岸近榜歌遒。舞曲依鸾殿，箫声下凤楼。忽闻天上乐，疑逐海查流。,2
Yuan,郊居生,金铜仙人辞汉歌,神明台些茂陵鬼，六宫火灭刘郎死。芙蓉仙掌擎高秋，雄雷掣碎铜蛟髓。魏宫移盘天日昏，车声辚辚绕汉门。铁肝苦泪滴铅水，石马尚载西风魂。青天为客惊晓别，天籁啼声地维裂。铜台又折当涂高，夜夜相思渭城月。,4
Qing,释巨赞,辛巳八日，与方孝宽、盛成、徐值松、李焰生、雷震林、林半觉、唐伟、余维炯、关山月、林爱民诸公，为龙翁积之预祝期颐于月牙山纪事，步方孝宽韵,期颐预祝除腥腻，活火添薪煮嫩菘。雅谑不嫌京海派，清谈竞辩色心空。掀髯拟古情犹热，走笔成诗句独雄。更卜花朝同一醉，未知今是几番风。,6
Song,王邻臣,句,仲舒窥圃三年废，东野看花一日多。,3
NanBei,萧纲,斗鸡篇,欢乐良无已，东郊春可游。百花非一色，新田多异流。龙尾横津汉，车箱起戍楼。玉冠初警敌，芥羽忽猜俦。十日骄既满，九胜势恒遒。脱使田饶见，堪能说鲁侯。,1
NanBei,徐悱,对房前桃树咏佳期赠内诗,相思上北阁，徙倚望东家。忽有当轩树，兼含映日花。方鲜类红粉，比素若铅华。更使增心忆，弥令想狭邪。无如一路阻，脉脉似云霞。严城不可越，言折代疏麻。,1
Yuan,石国英,雁荡能仁寺遗诗,我行天下山水半，侧身西望长嗟叹。山到蜀川方绝奇，世殊久被微官绊。万里提兵雁荡来，高牙一展岚雾开。松风吹骑联镳入，高日下照翻经台。老僧振锡去何所，香篝寂寂佛无语。山鸣谷应应者谁，似有秦民宅幽阻。姑休尔旅枕尔鋋，云深不得惊龙眠。水晶一派泻琤玉，岁与清气中洄沿。二三溪碓长林下，人力罢舂天所借。草香花净太古春，虎啸猿吟明月夜。幽寻静胜登嵯峨，鸾旗柱笔光影摩。诗成写破峭壁翠，稽首岩前诺巨那。,4
Song,丁世昌,病中无聊忽徐渊子送酒,丹桂传香后，黄花著蕊时。老怀期欲赏，病足瘦难移。静对陶潜径，长吟杜甫诗。白衣人忽至，把酒慰愁眉。,3
WeiJin,束皙,其六 由仪（由仪。万物之生。各得其仪也。）,肃肃君子，由仪率性。明明后辟，仁以为政。鱼游清沼，鸟萃平林。濯鳞鼓翼，振振其音。宾写尔诚，主竭其心。时之和矣，何思何修。文化内辑，武功外悠。,0
Qing,王维坤,其二,河汉遥连凤阙边，使星久已见双县。何期作赋来王粲，更向传经识郑玄。驷马风流余蔓草，卧龙祠庙老啼鹃。天涯难聚西园侣，珍重婵娟一夜圆。,6
Yuan,于立,送柏子庭归四明,东风夜起江花落，荡桨过江江水香。并人晴树日杲杲，隔岸烟草春茫茫。题诗自有汤休句，载酒宁无贺监狂。菖蒲花发蒲萄熟，思尔令人意不忘。,4
Qing,方士淦,其四,承平五十载，耕凿六千家。回纥常栖寺，汾阳此建牙。独将苛政去，尤沐圣恩加。绳武推英嗣，勋名讵有涯。,6
Ming,叶盛,颜总戎镇朔巡边图,镇朔将军熊虎姿，幕府宏开当北陲。太平天子日无事，正此边巡閒暇时。维时夏初迫春暮，塞草青青茁边土。行人貂裘且为备，涧厎层冰尚多冱。东方雷动毛龙嘶，前驱早巳度磨笄。鉴鍪健士三千辈，锦绣攒风一色齐。金符玉敕黄封厚，高絓仍看印如斗。令严人马不敢哗，寂寂柴门走鸡狗。狼山道侧青嵯峨，和风不摇妫汭波。最惜年时伤旱暵，边户其如疲苦何。行行壮观多奇绝，万叠居庸寒积铁。奋身真欲俯危巅，看取鸿濛古时雪。黄金宫阙望中深，四陵剑舄垂云阴。中天白日照肝胆，清泪满颐愁寸心。结发从戎今白首，祇事明廷亦云久。北门枢管猥区区，欲报隆恩我何有。驰驱肯辞行路难，枪竿又复望长安。酒酣叱咤出关去，啁啾鬼哭悽风酸。穹庐乱点牛羊道，笑指胡雏眼中饱。杀气高连独石斜，天声震落三山小。六丁一夜屠腥臊，血波晓涨龙门涛。下劳阵前真意气，稍试新颁金字袍。群然众山临绝境，野鹊野狐非一姓。万国车书保障中，此乡原号虞台岭。虞台西出又荨麻，处处浓香开野花。亭堡重修不知数，时来借问耕人家。楚汉区区事征战，今日皇家作畿甸。几度扬镳下蔚州，好事郦生吁不见。茫茫沙塞已尘清，荡荡舆图仰盛明。父老戴香朝出郭，鼓笳连路夜归营。由来上将先强识，岂在论功在谋国。干戈不动四方宁，万岁千秋奉宸极。,5
Song,王氏（宇文绶妻）,望江南,公孙恨，端本笔俱收。枉念歌馆经数载，寻思徒记万馀秋。拓拔泪交流。村仆固，闷独驾孤舟。不望手勾龙虎榜，慕容颜老一齐休。甘分守闾丘。,3
Song,王操,喜故人至,地僻无宾侣，柴门昼始开。溪山寒叶落，江国故人来。话旧惊霜鬓，论诗滞酒杯。相留喜同宿，不寐曙光回。,3
Song,包恢,寄题武夷橘林小隐,武夷山下出清泉，观象宜知果行缘。小隐藏修人似玉，大书题品笔如椽。峰高屹立天成柱，溪静光浮月满船。个是我心真境界，元非六六彼中天。,3
Yuan,卞思义,次杨廉夫韵赠歌者翡翠屏,扬州曾赏琼花宴，吴下新传翡翠屏。湘水月明环佩冷，巫山云湿髻鬟青。蹙金孔雀非为贵，隔屋琵琶正好听。青鸟无情易飞去，雕笼深锁重丁宁。,4
Ming,史锦林,泥根玉雪原无染,翻水泥无染，香生玉雪根。过头云弄影，舒臂月留痕。爽带西来气，清宜露洗盆。眼穿公子匊，丝引美人扪。六出知同洁，双联岂共浑。激波如见采，太液正开樽。,5
Ming,王懋明,其三 莫愁湖,去年修禊日，曾往莫愁湖。心醉欢娱地，春随歌咏徒。风花香不断，烟柳弱难扶。一别无由到，空悲岁月徂。,5
Yuan,卞思义,题溪山烟雨图,西崦人家枕碧流，屋头高树近山头。短蓑烟雨归来晚，满地落花人倚楼。,4
NanBei,常景,赞四君诗四首 其一 司马相如,长卿有艳才，直致不群性。郁若春烟举，皎如秋月映。游梁虽好仁，仕汉常称病。清贞非我事，穷达委天命。,1
Yuan,史迁,其六,舞衣歌扇久寂寞，白雪时时梦里听。可怜春色别人去，能得花前几醉醒。,4
Qing,方世泰,送渤海公回吴门,倾盖即成故，因之离恨生。谈空不得力，此别若为情。渚白烟无际，江流月有声。遥知松偃处，童子下山迎。,6
WeiJin,江回,咏贫诗,荜门不启扉，环堵蒙蒿榛。空瓢覆壁下，箪上自生尘。出门谁氏子，惫哉一何贫。,0
Ming,王翃,客中九日,细雨成阴近夕阳，湖边飞阁照寒塘。黄花应笑关山客，每岁登高只异乡。,5
Ming,方拱乾,驱雀词,雀莫啄我蔬，我蔬种已迟。衰年事事钝，辛勤还后时。聊取生意足，宁独疗长饥！甲坼才如豆，不及邻家肥。肥蔬啄可饱，瘦蔬啄无遗。饥我不饱汝，两伤亦奚为？欲驱不忍击，短竿护疏篱。我蔬肥有日，除竿任汝飞。听汝嗷嗷音，生事同我微。,5
Tang,僧元安,答学人问如何是西来意（题拟）,飒飒当轩竹，经霜不知寒。祇闻风击响，不知几千竿。,2
Tang,李方叔,南风之薰赋（以悦人阜财生物咸遂为韵）,至矣哉。如天之君。声明化淳。穆南端而作乐。播薰风以养人。顺圣时而和。则气无留慝。解吾氓之愠。故物无不亲。所以应乎品类。遍乎天地。感一德而当阳。处八方之正位。使夫微者必扇。幽者必遂。不以动而有光。和而能至。风之始也。日月贞明。星辰齐平。然后荡荡而起。熙熙而生。触类而煦然长育。无朕而潜来备盈。行而有孚。倚五弦而调四气。广而不费。匝九垓而周八纮。非比夫抵华叶。陵高城。转丛蕙而渥彩。合万籁而成声者也。风之达也。本于元首。播于偫有。使五福富昌。万物殷阜。宜其叶无为之大化。匪独革有苗之小丑。亦有广莫北动。阊阖东来。不如自其南而掩器。一其薰而阜财。则知端拱垂黻。化人无拂。则必合其君。资其物。岂惟三国不监。二叔不咸。徒偃其禾。而表其谗。故我君烈烈。行道有截。歌祖德而庶事用康。谐舜乐而鸣琴不撤。被南风之溥畅。慰远黎之胥悦。士有欲抟风于九霄。希假势于一挈。,2
Ming,王錂,普天乐,小生扮楚襄王引众上：鬻熊创业开鄢郢。百二河山雄镇。狎主齐盟。维城周室。一统天王明圣。春秋鼎盛。喜孜孜补衮。跻跻臣邻。乐奏南薰。尊倾北斗宴升平。,5
Qing,丁惠康,其三,飘飖郁归思，晨风怀北林。佳人殊未来，何以重南金。清商厉孤响，摇落谢芳心。不畏霜雪盛，所悲岁序侵。白驹皎空谷，季女饥山岑。邈矣广陵散，悠哉梁甫吟。玄赏谅非昔，无闷贵自今。挥手息群动，在抱何钦钦。,6
Ming,方维仪,读苏武传,从军老大还，白发生已久。但有汉忠臣，谁怜苏氏妇。,5
Yuan,契玉立,谒天圣宫,玉骑朱旄降翠峦，神光紫气应函关。真仙出没时无有，客使忧勤自往还。古殿烟横千岁柏，灵池云绕万重山。琼枝珠蕊垂甘露，愿转丰年瑞雪颁。,4
Qing,方尔谦,自题门联,捐四品官，无地皮可铲；租三间屋，以天足自娱。,6
Yuan,吴师道,题官舍壁,官舍千峰里，迎秋气已清。池烟明鹤影，林雨断蝉声。红惜芙蓉落，青怜薜荔生。今朝少公事，吟啸且怡情。,4
Tang,何频瑜,开三面网赋（以仁圣之道开三面为韵）,汤既有殷。圣德日新。敬畋游必因于无事。取禽兽不为乎资身。于是设无私之网。当去杀之辰。加一目而虽期于用。开三面而盖取诸仁。乃言曰。遂尔之性。启予有圣。悲罗者之所重伤。诏虞人悉除其令。恢恢虽设。不为四校之防。荡荡无疑。必遂三驱之命。是用施诸大麓。祝以嘉辞。举数隅而罔烦曲取。当直道而岂假周维。故得兽安狂顾。鸟释危疑。弗虑弗图。自乐已生者足矣。若亡若存。不用吾命者絷之。当夫蒐狩有常。稼苗是宝。将遂乎驱逐。岂烦乎穷讨。所以释从禽之利。以绝一源。解竟野之罟。欲穷诸道。遂得行无所阻。物不怀猜。念偫生而东西必遂。嘉众路而远近咸开。弱羽飞空。未见触丝之患。微行走地。曾无系足之哀。故曰圣道克美。深仁及此。虽有畋猎而无荒。虽有罝罘而必弛。所以冠百王而不怍。历万祀而无惭。正其德而惟守一。用其网而必去三。芳随事远。化与恩覃。则里革断罟之心。庶修遗美。西巴放麛之感。足继清谈。今天子意在蒐田。志清郊甸。庖羲之网屡设。成汤之心未变。已焉哉。谁能述三代之所兴。庶可垂永于南面。,2
Yuan,安轴,宿银溪驿,马首前途熟，归来已再经。天寒积雪白，夜永一灯青。暗室闻饥鼠，疏帘见小星。溪名如有实，岂得属邮亭。,4
Yuan,邢叔亨,木兰花慢,一上蒲东东岳，山头陡起神宫。有松柏参天，杏桃张锦，遍地春风。年年今朝此日，王孙仕女骤骄骢。十载妖兵乱国，一时豪杰潜踪。我为狂客气盈胸。起坐听晨钟。喜夜雨如酥，晓晴似拭，香火扬空。眼下太平可幸，官军分散息兵戎。剑戟变为农器，四民乐业无穷。,4
Tang,约禅师,其二,宝盖挂空中，有路不曾通。傥求言下旨，便是有西东。,2
NanBei,谢灵运,长歌行,倏烁夕星流，昱奕朝露团。粲粲乌有停，泫泫岂暂安。徂龄速飞电，颓节骛惊湍。览物起悲绪，顾已识忧端。朽貌改鲜色，悴容变柔颜。变改苟催促，容色乌盘桓。亹亹衰期迫，靡靡壮志阑。既惭臧孙慨，复愧杨子叹。寸阴果有逝，尺素竟无观。幸赊道念戚，且取长歌欢。,1
Song,王安石,晨兴望南山,晨兴望南山，不见南山根。草树露颠顶，樛枝空复繁。铜瓶取井水，已至尚馀温。天风一吹拂，的皪成玙璠。,3
WeiJin,傅咸,孝经诗二章,立身行道，始于事亲。上下无怨，不恶于人。孝无终始，不离其身。三者备矣，以临其民。（一章）以孝事君，不离令名。进思尽忠，义则不争。匡救其恶，灾害不生。孝悌之至，通于神明。（二章）,0
Qing,毛先舒,孔北海融述志,炎炎当路客，奕奕朱门开。雄鸡无三号，冠盖纷沓来。志士大所营，漂漂穷无依。结根在累世，安能灼馀辉。历观古俊民，功成道何微。子牙尚阴谋，管仲器小哉！人生履国步，周道自我夷。猛虎扼其项，何况狐与狸。此身勤君父，安得慕荑齐。曲士矜一节，度外宁所希。宁为白玉碎，不为长伏雌。,6
Qing,王氏（嘉兴）,春日,昼长门静掩，愁病自应怜。倦绣频馀锦，焚香数爇钱。护花嫌蝶舞，闻柳爱莺眠。偶到楼头望，春光半巳还。,6
NanBei,殷淡,宋章庙乐舞歌十五首 其一 肃咸乐（二章。夕牲宾出入奏。）,彝承孝典，恭事严圣。浃天奉赆，罄壤齐庆。司仪具序，羽容夙彰。芬枝飏烈，黼构周张。助宝奠轩，酎珍充庭。璆县凝会，琄朱伫声。先期选礼，肃若有承。祗对灵祉，皇庆昭膺。,1
Song,史浩,晨兴怀寺中用前韵,薛公言慷慨，端可讽驯犀。器广蜃江小，名高雁岭低。宸居清琐闼，禁路紫骝蹄。揆德宜长处，何因梦白鸡。,3
Ming,王永积,其八 柳岸烟莎（咏柳浪桥）,二月芳堤媚，轻风漾碧丝。行人莫系马，恐有断肠诗。,5
WeiJin,湛方生,后齐诗,解缨复褐，辞朝归薮。门不容轩，宅不盈亩。茂草笼庭，滋兰拂牖。抚我子侄，携我亲友。茹彼园蔬，饮此春酒。开棂攸瞻，坐对川阜。心焉孰托，托心非有。素构易抱，玄根难朽。即之匪远，可以长久。,0
NanBei,刘义恭,游子移,三河游荡子，丽颜迈荆宝。携持玉柱筝，怀挟忘忧草。绸缪甘泉中，驰逐邯郸道。春服候时制，秋纨迎凉造。珍魄晖素腕，玉迹满襟抱。常叹乐日晏，恒悲欢不早。挥吹传旧美，趋谣尽新好。仲尼为辍餐，秦王足倾倒。,1
Ming,王禹声,其二,清灯寒夜共围炉，春月关情酒百壶。君去我留岑寂甚，独看灯月影犹孤。,5
WeiJin,嵇康,游仙诗,遥望山上松，隆谷郁青葱。自遇一何高，独立迥地双。愿想游其下，蹊路绝不通。王乔弃我去，乘云驾六龙。飘遥戏玄圃，黄老路相逢。授我自然道，旷若发童蒙。采药钟山隅，服食改姿容。蝉蜕弃秽累，结友家板桐。临觞奏九韶，雅歌何邕邕。长与俗人别，谁能睹其踪。,0
Yuan,吴当,仙游观紫云亭,山色更深处，烧丹仍筑亭。春云瞻紫气，夜月卷黄庭。种竹堪扶老，栽松已伏苓。何时解尘鞅，来写换鹅经。,4
NanBei,何胥,哭陈昭诗,思人适旧馆，寂寞非一源。无复酣歌乐，空馀燕雀喧。落晖隐穷巷，秋风生故园。抚孤空对此，零泪欲奚言。,1
NanBei,吴迈远,飞来双白鹄,可怜双白鹄，双双绝尘氛。连翩弄光景，交颈游青云。逢罗复逢缴，雌雄一旦分。哀声流海曲，孤叫出江濆。岂不慕前侣，为尔不及群。步步一零泪，千里犹待君。乐哉新相知，悲来生别离。持此百年命，共逐寸阴移。譬如空山草，零落心自知。,1
Qing,王颖锐,其六 柳汀渔火,点点白于星，湖光暗柳汀。断桥穿苇港，缺岸照柴扃。明灭听行蟹，高低看聚萤。老渔偏罢钓，买酒过旗亭。,6
Ming,王阜,落花叹,落花叹，花昔开时春满眼。东邻西舍来看花，秉烛夜游作花伴。韶光转眼瞬息间，残妆憔悴无人管。落花叹，叹落花，花今衰老无容华。当时把玩胜珠玉，今日抛弃成泥沙。半飞半舞更展转，欲落未落犹回斜。落花叹，叹花落，花怨东君情太薄。收却园林锦绣机，吹惹莲台绿罗幕。蜂蝶无情竟不来，桃李无言空寂寞。,5
Qing,毛启凤,春日,梅梢月上影重重，春暖贪眠意更慵。倚枕不知天渐晓，忽闻山寺数声钟。,6
Tang,王契,桔槔赋,智者济时以设功。强名之曰桔槔。何朴斲之太。俾役力兮不劳。作固兮为我之身。临深兮是我之理。若虞机张。如鸟斯企。山有木。因工见汲引之能。巽乎水。自我成润物之美。不羸瓶而上出。何抱瓮之勤止。执虚趋下。虽自屈于劳形。持满因高。终见伸于知巳。郑圃之侧。潘园之旁。沟塍绮错。畎亩相望。带嘉蔬兮映芳草。背古岸兮面垂杨。欲建标以取别。能举直而自强。若垂竿兮匪钓。象爟火兮无光。不忘机以弃俗。乃习坎而为常。随用舍而俯仰。应浅深而短长。重泉之水兮不滞。九畹之兰兮益芳。虽欲绝学以弃智。其若得存而失亡。歌曰。大道隐兮世人薄。无为守拙空寂寞。老圃之道可行。何耻见机而作。,2
Song,毛滂,八月二十八日挈家泛舟游上渚诗（明嘉靖《武康县志》题作上渚湖）,秋色向幽处，浮家聊远寻。醉来蓬鬓乱，卧入蓼花深。云壑封诗物，烟波留客心。未应儿辈觉，馀醁且勤斟。,3
Yuan,李道坦,杜鹃行,吾闻昔有蜀天子，化作冤禽名杜宇。一身流落怀故乡，万里逢人诉离苦。西来纵呼巫峡间，楚台花落青春阑。台中魂梦久寂寞，行云日暮愁空山。明朝复向潇湘发，北叫苍梧江竹裂。竹间之泪花上血，怨入东风俱不灭。天涯无穷朝暮啼，王孙草绿不须归。哀哉王孙终不归，江南江北杨花飞。,4
NanBei,萧子显,春别诗四首（《诗纪》云。简文、元帝同和。） 其一,翻莺度燕双比翼，杨柳千条共一色。但看陌上携手归，谁能对此空相忆。,1
Ming,叶之芳,入新安溪,可怪新安水，舟从石上行。不风秋暮冷，无月夜深明。古本何年偃，危湍几处惊。千寻犹见底，曾数越江清。,5
WeiJin,缪袭,其八 平南荆,南荆何辽辽，江汉浊不清。菁茅久不贡，王师赫南征。刘琮据襄阳，贼备屯樊城。六军庐新野，金鼓震天庭。刘子面缚至，武皇许其成。许与其成，抚其民。陶陶江汉间，普为大魏臣。大魏臣，向风思自新。思自新，齐功古人。在昔虞与唐，大魏得与均。多选忠义士，为喉唇。天下一定，万世无风尘。,0
Song,王崇,䃜山道中,溅石韵寒泉，依稀言语处。回头觉无人，又上前溪去。,3
Tang,牟融,送罗约,雨晴江馆柳依依，握手那堪此别离。独鹤孤琴随远旆，红亭绿酒惜分岐。月明野店闻鸡早，花暗关城匹马迟。从夜定知相忆处，东风回首不胜悲。,2
Yuan,方凤,客有问金华胜游者以诗叙其概,赤松上下雨霏微，八咏楼头重拂衣。西港晴来汀草长，北岩幽处洞泉飞。风敲定磬鹿春过，月满丹台鹤夜归。历览因知古词客，盛誇云梦未全非。,4
Yuan,周驰,远观亭三首 其一,徐君因仕宦，便欲老江南。风土知为美，人情亦粗谙。买田收黑黍，为圃树黄柑。我有相从意，羁栖力未堪。,4
Yuan,牧常晁,西江月,一意中宫不动，四方四兽称臣。内丹外药合天真。现出一轮宝镜。此景此时此地，无心无我无人。不知谁是本来心。湛寂真常妙境。,4
Ming,王锡爵,菩萨蛮 饮村舍,翠屏叠叠知多少。小桥斜去西流绕。茅屋几人家。桃花和李花。疏篱遮短短。扑鼻香醪满。燕子一双低。樽前坠湿泥。,5
Qing,王朝元,题爱吟草殉节录后 其一,穷经国士解谈兵，缓带经裘事远征。诗赋不疏戎马地，纲常自镇死生情。爱吟遗著生前草，忠节高标殁后旌。此日魂游何处所，墓门松柏自峥嵘。,6
NanBei,萧统,同泰僧正讲诗,放光闻鹫岳，金牒秘香城。穷源绝有际，离照归无名。若人聆至寂，寄说表真冥。能令梵志遣，亦使群魔惊。宝珠分水相，须弥会色形。学徒均染氎，游士譬春英。伊予寡空智，徒深爱怯情。舒金起祗苑，开筵慕肃成。年钟倏从变，弦望聚舒盈。今开火林聚，净土接承明。掖影连高塔，法鼓乱严更。雷声芳树长，月出地芝生。已知法味乐，复悦玄言清。何因动飞辔，暂使尘劳轻。,1
Qing,丁谦,刺促行,刺促复刺促，人生百年鸟过目。前有一樽酒，后有一丛菊，把菊饮酒安事役，役迷阳生途行且伤足。山多虎豹水多蝮，时时飞而食人肉。请看东门悲牵犬，何如生来抱黄犊。,6
Song,某教授,句,作法孰为凉。,3
Song,王初,送王秀才谒池州吴都督,池阳去去跃雕鞍，十里长亭百草乾。衣袂障风金镂细，剑光横雪玉龙寒。晴郊别岸乡魂断，晓树啼乌客梦残。南馆星郎东道主，摇鞭休问路行难。,3
WeiJin,曹摅,赠石荆州诗,轗轲石行难，窈窕山道深。,0
Ming,王端,归思,崎岖客路自今难，造化茫茫狎弄丸。稚子无官骑竹马，英雄有泪洒金鞍。徒删白蠹千篇古，未割青毡半席寒。我亦扁舟思故国，春风吹绿下长干。,5
Yuan,李至善,病起怀家山之久别兄弟之暌离即事偶成,晚望荒城重感嗟，十年行客倦思家。渚田稻薄无来雁，庭树枝寒少宿鸦。书为在官长废读，酒因多病久停赊。何时日暖寻初约，同探疏梅着几花。,4
Tang,僧玄泰,其二,不用剃头，不用澡浴。一堆猛火，千足万足。,2
NanBei,范云,效古诗,寒沙四面平，飞雪千里惊。风断阴山树，雾失交河城。朝驱左贤阵，夜薄休屠营。昔事前军幕，今逐嫖姚兵。失道刑既重，迟留法未轻。所赖今天子，汉道日休明。,1
Ming,王跂,岁尽,绿鳞春水动，红糁早梅开。蛇尾悲年去，羊皮散历来。肉消宁有血，心死更无灰。望断青盲眼，升平得见回。,5
Ming,王应鹏,次瓜州有述,銮舆将出狩，逻骑已先征。淮北三年水，江西六月兵。已应经睿览，未许括苍生。直北天王地，星河永夜横。,5
Yuan,吴志淳,春日遣怀二首 其一,四顾山河归一统，明君文德似唐尧。幽燕地阔干戈息，吴楚春深雨露饶。中古衣冠存旧制，南来律令有新条。腐儒击壤茅檐下，为拟讴歌答圣朝。,4
Song,孔文仲,次钱穆父新凉可喜,商飙结新寒，草木起馀怨。翩翩前庭叶，追逐已千万。斜阳背西壁，迤逦落藤蔓。安得金满堂，聊换酒家券。追随双鸿鹄，摆脱旧笼圈。胡为汗流赭，日与蝇争饭。常恐计不就，更以诗屡劝。江湖秋水高，百尺风帆健。何当开竹溪，玉腕互酬献。左手持蟹螯，平昔固有愿。,3
Yuan,方寒岩,别馆,别馆数孤路，无聊谩坐穷。长年人事外，求夕客怀中。无酒睡难着，有书贫不同。衾寒起附火，挑拨几星红。,4
Yuan,吴琳,农家,野火相连打麦田，仰看斗转月低弦。古来但说农家乐，夜半谁知未得眠。,4
Tang,宋维,题天申宫三首 其一,殿阙盘空压巨鳌，洗然灵迹助风骚。玉龙卧久洞云冷，玄鹤唳频山月高。深谷羽童探石菌，晓堂真侣饮樱桃。可怜不悟长生者，尘里区区改鬓毛。,2
Ming,丘起凤,龙门山色,凿断层崖伊水流，巃嵷双阙壮金瓯。雨浮爽气清来阁，风送晴岚翠晃楼。载酒波心停去棹，扶筇洞口豁吟眸。不徒环秀开图画，扼险能纾南顾忧。,5
Qing,支隆求,浦城水次怪石瀑泉惊人万状,嵯峨经千里，欸乃复闻声。块垒胸中伏，巉岩波里行。羊肠世路曲，鸡肋宦情轻。一叶舟如寄，将心照水盟。,6
Yuan,叶兰,闻家尊侍丞相还军中奉呈张学士,紫禁沈沈去院迷，早朝齐候唱晨鸡。天寒鼓角东风急，云暗旌旗北斗低。将令传闻还灞上，捷书飞报下辽西。内门宣诏迎丞相，铁甲银鞍十万蹄。,4
Song,王钦臣,再题华岳观①,石坛流水共苍苔，青竹林间一径开。可惜梨花飞已尽，前年游客始重来。,3
Song,上官良史,寻严丹丘东潭居二首（丹丘，仪卿旧字） 其一,爱子东溪幽，抱被来同宿。山家无膏火，然薪代明烛。閒窗何所有，古书三五束。鸟栖月上时，还见檐前竹。,3
Tang,白行简,贡院楼北新栽小松,华省春霜曙，楼阴植小松。移根依厚地，委质别危峰。北户知犹远，东堂幸见容。心坚终待鹤，枝嫩未成龙。夜影看仍薄，朝岚色渐浓。山苗不可荫，孤直俟秦封。,2
Song,净圆,望江南 西方好,西方好，琼树耸高空。弥覆七重珠宝网，庄严百亿妙华宫。宫里众天童。金地上，栏楯绕重重。华雨飘飖香散漫，乐音嘹亮鼓清风。闻者乐无穷。,3
Song,王安中,进和御制芸馆二诗 其一,路转阳华许纵游，南山松竹夏幽幽。云来天半苍龙阙，波涨溪心白鹭洲。隔坞黄知林杏熟，连冈青认摽梅稠。绛霄楼观身频到，独愧君恩久未酬。,3
Qing,王庭,潼关,关门高锁处，飞鸟不能过。雉堞连群嶂，风烟俯大河。代更千战少，势在一夫多。入夜闻刁斗，军声壮若何！,6
Tang,僧栖一,垓下怀古（一作项王庙）。（一作灵一诗）,缅想咸阳事可嗟，楚歌哀怨思无涯。八千子弟归何处，万里鸿沟属汉家。弓指阵前争日月，血流垓下定龙蛇。拔山力尽乌江水，今古悠悠空浪花。,2
Yuan,吴师道,赤壁图,沈沙戟折怒涛秋，残垒苍苍战斗休。风火千年消伯气，江山一幅挂清愁。丈夫不学曹孟德，生子当如孙仲谋。机会难逢形胜在，狂歌吊古谩悠悠。,4
Ming,方廷玺,白水寺,石径逢僧一话间，白云深处不知还。松阴日午茶烟起，不有客来僧更闲。,5
Qing,方昂,吴山玄妙观访黄含山道士,孤庐结烟霭，一榻卧松筠。之子何为者，荷蓑行负薪。坐看云叶湿，铲喜药苗新。灵雨萧然下，归欤垫角巾。,6
Ming,丁克仁,乘阿谷与诸学子观牧马（谷在石吞洞）,宽平一洞草芊芊，牧马随山或后先。有意勤工诸幼学，无心懒读老生员。盈科涧水将朝海，拱把峰松欲柱天。借问杜鹃何事苦，隔林终夜不能眠。,5
Ming,王凤灵,次梁学泉吏部徐州舟中夜酌之作,石仄江逾劲，峰回日易斜。归鸿迷极浦，飞鹭落平沙。越客同杯酒，春光正柳花。相看仍意气，行路莫深嗟。,5
Yuan,余阙,题合鲁易之四明山水图,窗中望苍翠，春木起晨霏。孤嶂才盈尺，长松未合围。萧萧此仙客，日日候岩扉。念尔空延伫，王孙且未归。,4
Ming,王道行,吕二山人自上党以诗见贻却寄,山阴夜雪兴何如，客去遥天断雁书。曾许王生重结袜，未应梁苑倦驱车。林开丛桂香飘席，台倚千峰草结庐。迟尔凭高一杯酒，漫从张翰问鲈鱼。,5
Ming,王佐,书所见感旧,小小银筝压坐偏，曾将古调寄新弦。芙蓉绿水秋将老，鹦鹉金笼语可怜。两鬓秋霜明镜里，十年春梦夜灯前。湖山隐约人如画，空负当年罨画船。,5
Song,王奕,题焦山吸江亭,甲子三千六百期，此山崒嵂起何时。雄吞海渎金狮子，霸断吴门铁犍儿。水镜照空三国恨，浪鼋撞破六朝悲。后来尽有无穷事，留与他年再赋诗。,3
Song,王恽,杨柳枝,密叶阴阴汉将营，春风吹断鼓鼙声。少年不说封侯事，柘弹铜丸落晓莺。,3
Ming,王沂,送谢子良驿丞之京,水驿论交旧著名，春城分袂若为情。空群奇骥长千里，惜别流莺更一声。白下雨收梅子熟，清江风过柳花轻。归船暂泊应回首，五色云中是玉京。,5
Yuan,王伯成,仙吕点绛唇,鹤梦翱翔。坦然独向。蓬山上。引九曲沧浪。助我杯中况。,4
Ming,叶颙,九日东篱晚兴,杳杳柴桑路，东篱对夕阳。断虹初霁雨，新雁欲迎霜。黄菊秋香老，乌纱雪鬓凉。王弘人去远，目送楚峰长。,5
WeiJin,李通,谯周颂,抑抑谯侯，好古述儒。宝道怀真，鉴世盈虚。雅名美迹，终始是书。我后钦贤，无言不誉。攀诸前哲，丹青是图。嗟尔来叶，鉴兹显模。,0
Ming,王猷,雪行,六载王程鬓欲丝，三冬客路雪偏飞。行人莫讶寒衣薄，剩得冰衔带月归。,5
Ming,王樵,香山寺,晓色开层阁，春天净翠屏。槛凭千树绿，门挹四山青。远寺分林见，流泉夹路听。禅房人不到，花竹昼冥冥。,5
Tang,李阳冰,龚邱县令庾公德政碑颂,于穆庾公，宰字之良。化洽百里，风播一方。邑老上请，愿言颂德。元戎嘉之，金石乃刻。,2
Yuan,邵亨贞,寒食次云翁韵,春信催玄鸟，客愁闻杜鹃。一村寒食雨，三月杏花天。物色知谁赏，风光亦可怜。西湖长入梦，人在采香船。,4
Yuan,僧圆至,和徽禅衲韵,冷屋多虚响，微风过亦闻。窗光疏透雨，火气湿生云。瞬目灵机度，开颜错节分。古今能有几，似我更如君。,4
Yuan,范梈,九日诸生携酒至城东看菊,楚楚临阶菊，重阳特地开。慰人良有意，报汝愧无才。巷杵闻鸡发，邻觞送蟹来。采英吾欲寄，怅望倚江台。,4
Ming,王世懋,秋日病起有述,江城萧瑟思堪哀，斜日高楼暝色催。短发经秋如落叶，壮心离梦似寒灰。百年自傍愁边枕，万事从倾病后杯。和喜蓬蒿余小径，月明时唤酒人来。,5
Qing,王珽,题白龙洞石佛,爰自西方来，无言亦无手。白眠视山僧，鞠躬朝北斗。有鸟巢其巅，有柏生其肘。柏摧鸟飞去，馀此七尺偶。勿说四威仪，非无亦非有。,6
NanBei,戴皓,从军行,长安夜刺闺，胡骑白铜鞮。诏书发陇右，召募取关西。剑悬三尺鞘，铠累七重犀。督军鸣战鼓，巡夜数更鞞。侵星出柳塞，际晚入榆溪。秦泾含药鸩，晋火逐飞鸡。通泉开地道，望敌竖云梯。阴山日不暮，长城风自凄。弓寒折锦鞬，马冻滑斜蹄。燕旗竿上脆，羌笛管中嘶。登山试下赵，凭轼且平齐。当今函谷上，唯用一丸泥。,1
Tang,捧剑仆,诗①,青鸟衔葡萄，飞上金井栏。美人恐惊去，不敢捲帘看。,2
Song,郊庙朝会歌辞,其五 又六变,席卷定巴邛，西遐尽率从。岷峨难负阻，江汉自朝宗。述职方舟集，驱车九折通。粲然书国史，冠古耀丰功。,3
Song,尹洙,水调歌头 和苏子美,万顷太湖上，朝暮浸寒光。吴王去后，台榭千古锁悲凉。谁信蓬山仙子，天与经纶才器，等闲厌名缰。敛翼下霄汉，雅意在沧浪。晚秋里，烟寂静，雨微凉。危亭好景，佳树修竹绕回塘。不用移舟酌酒，自有青山渌水，掩映似潇湘。莫问平生意，别有好思量。,3
Qing,王广心,怀友,昔日燕台侧，相为踏雪歌。君恩移白日，乡信断黄河。兰惠秋偏歇，风霜晚较多。短衣吹觱篥，独奈岁寒何？,6
Ming,尹昉,挽申象村词 其一,庙胜咸推上相身，圣心方注中兴辰。孤忠力竭经纶地，隆眷恩深雨露春。谁料落星惊枥马，可堪倾市泣都民。太平不见公先逝，天意苍茫未易陈。,5
Song,方大琮,文武之道同于伏羲赋（文武之道，上同伏戏。　甲子乡试）,文武相授，古今并推。既躬任于道统，宜上同于伏羲。载观述作之朝，所传者正；允合神明之主，无间于斯。古初之民极既开，前后之圣人更造。惟互相启发，此理有助；故均是源流，迄今可考。烝哉文武，虽时非太古之时；论及本原，此道即伏戏之道。皇矣命受，烝哉烈丕。嗣续乎相传之统，扶持于未坠之时。阴阳之理秘，六画著矣；正直之义隐，九畴见之。知一道由来于古始，故二君相与以维持。承烈显谟，共发心传之秘旨；肇端立极，有如皇德之初基。盖亦均是伦也，明于后，肇于前；莫非极也，建于今，基于古。三圣人之抽关启钥，千万世之重规叠矩。爻所当重，非求合于卦八；皇本自建，岂强参于数五。有能求是道于古初，不必异伏戏于文武。宅心而后，以身续万世之传；此理孰开，在昔有三皇之祖。大抵自昔凡几君以述作自任，有功于吾道则初终亦同。使开辟至今，一圣而止；恐流续正理，数传则穷。惟立极剖元于其始，复叙彝演《易》于其终，使后世获见精微之旨，皆昔人互相发越之功。数具三三，总括三百爻之内；法存六六，包罗五六字之中。故尝以精微授受之时，想朴略鸿荒之上，不见其异，乌见其合？既无所述，亦无所创。惟夫《易》微矣不得以不演，伦斁矣不容于不访。是道至周室而始明，故人谓伏戏之再王。语其深矣，岂无意于孟坚；论及由之，抑有心于荀况。向使洛书戏未作，复啬于武，卦爻戏未略，不详自文，是吾心有歉于千载，岂向者所期于二君？盖发明之责求以自塞，而异同之论判而不闻。后人当论其道合，或者毋徒于迹分。勿谓作爻止合取诸之离象，凡其敷诰可追大也之皇坟。观孟轲论若合之始终，与韩子序相传之纲目，皆于皇道以独略，惟至周人而三复。然则戏氏远矣，后世因文武有考焉，吾故曰观周即伏。,3
Yuan,伯颜,其三,我母我母何不辰，腹我鞠我徒辛勤。母兮淑善宜寿考，儿不良兮负母身。殽维新兮酒既醇，我母式享无悲辛。呜呼母兮母兮无远适，相会黄泉在今夕。,4
Ming,尹昉,其二,风伯前驱海若驰，片帆千里疾如飞。蓬莱阁下停舟日，细和坡翁海市诗。,5
Yuan,李昱,幽居,幽居似画屏，诗句满柴扃。水绕篱根白，山连瓦缝青。无能治安策，有分太玄经。野老时相过，应期煮茯苓。,4
Yuan,周衡,客中九日呈良夫先生,疏疏冷雨湿重阳，遥对青山举一觞。白发又饶今日醉，黄花仍送去年香。只宜觅句醉秋意，莫作登高望故乡。不有幽人相慰藉，客中那得散凄凉。,4
WeiJin,郭遐叔,赠嵇康诗二首 其一,每念遘会，惟曰不足。昕往宵归，常苦其速。欢接无厌，如川赴谷。如何忽尔，将适他俗。言驾有日，巾车命仆。思言君子，温其如玉。心之忧矣，视丹如绿。如何忽尔，超将远逝。心之忧矣，将以怵惕。怵惕惟何，惟思惟忧。展转反侧，寤寐追求。驰情运想，神往形留。心之忧矣，增其劳愁。不见可欲，使心不乱。譬彼造化，抗无崖畔。封疆昼界，事利任难。唯予与子，本不同贯。交重情亲，欲面无算。如何忽尔，时适他馆。明发不寐，耿耿极旦。心之忧矣，增其愤叹。天地悠长，人生若忽。苟非知命，安保旦夕。思与君子，穷年卒岁。优哉逍遥，幸无陨越。如何君子，超将远迈。我情愿关，我言愿结。心之忧矣，良以忉怛。,0
Tang,于邵,释奠武成王乐章① 迎神,卜畋不从，兆发非熊。乃倾荒政，爰佐一戎。盛烈载垂，命祀维崇。日练上戊，宿严閟宫。迎奏嘉至，感而遂通。,2
Qing,尹继善,读刘皋闻便是离家莫忆家句有感再用前韵,老去逢春与转加，轩亭喜傍水之涯。须知小住谁非客，即便同归那是家。拟上虚舟还载酒，更邀别院看移花。枯枝落水皆堪赏，何必樽前有丽华。,6
Yuan,朱浚,其十二,故里千山隔，终年一字无。,4
Tang,敦煌作品,十二时,隅中巳。库藏金银尽布施。怜贫恤老及慈悲，每有苦哉今日是。,2
Ming,丁守中,游王官谷就宿石泉洞,薄宦桑泉邑，王官几度游。穿花斜径入，归岫野云浮。松上女萝媚，涧边兰草幽。仙升古洞在，鹤去旧巢留。飞阁凌碧汉，闲亭倚翠丘。双人石对立，五老峰为俦。览照豪吟发，莹心俗念休。流觞思往事，采菊忆前修。三诏人不起，一鸣稿尚收。夕阳没树杪，小月上山头。竹影摇窗动，泉声拍枕流。鸣鸿惊梦醒，身拟在瀛州。,5
NanBei,江总,赠洗马袁朗别诗,贾谊登朝日，终军对奏年。校文升广内，抚剑入崇贤。奇才殊艳逸，将别更留连。驱车命铙管，拱坐面林泉。池寒稍下雁，木落久无蝉。露浸山扉月，霜开石路烟。高谈无与慰，迟尔报华篇。,1
Yuan,王奕,题金山金鳌阁,谁橐红炉铸宝刀，辟开太极奠金鳌。尾摇光岳星辰转，背负乾坤日月劳。潮落潮生通气息，帆来帆去动毫毛。不知南北车书混，此际翻身第几遭。,4
Tang,李子卿,府试授衣赋（以霜降此时女工云就为韵）,九月肃霜。山静风落。天高气凉。蟋蟀入兮堂户近。鸿雁飞兮天路长。欲备岁之无衣无褐。始御冬而载元载黄。命妇女事。为公子裳。若乃田畯入室。居人在巷。警杀气之秋殒。切严霜其夜降。物藏于时。人感于是。虽怀有稔而及节。亦念无衣而在此。绩我丝麻。具尔纨绮。将备服之纁素。岂徒事夫红紫。则知王者之德。圣人之思。礼法在矣。古今以之。事陈王业。功当天时。泽及周王之道。歌得豳人之诗。既而涤场。穹窒熏鼠。乘其农间。以入室处。爰邀载绩之功。始命缝裳之女。掺掺柔腕。札札鸣杼。天寒夜静。既阅西邻之光。月明更深。齐度南轩之杵。夫如是。事合其制。礼亦有序。物向政方。人知义所。将前规不昧。故斯事必举。资尔绩而卒岁是裳。授余衣而穷冬可御。方今四隩既宅。九州攸同。人悦物茂。时和年丰。男勤耕于稼穑。女务绩于蚕工。虽悦当今之化。亦犹行古之风。于是彼其之子。各称其服。此生之物。咸得其偫。念彼及此。务穑劝分。虽非后作。抑有前云。岂上帝之私我。实下人之戴君。客有闻而歌曰。天之高兮无不覆。君之大兮无不祐。生人殖物。既庶且富。尔在于时。尔茅于昼。霜始降兮女工就。岁时穷兮寒衣授。,2
Ming,方孟式,寄婶母,园林星聚日，欢意露华初。别后莺声老，秋来雁字疏。独伤千里月，空慰万金书。异地江风冷，萧萧到玉除。,5
Ming,于鉴之,其四,杨子幽居五世传，幸留残石伴遗编。院藏弥勒依金好，楼望童初想玉贤。底事会心常独笑，未能排闷且高眠。吟轩何以酬枯臆，禁得庐峰一匹泉。,5
Yuan,汪宗臣,晚望,野岸松杉暝色沉，渔翁收钓碧潭深。冲云点点鹭飞疾，何处呼牛尚远林。,4
Ming,叶进,海门东望,路入洋湾接海门，寒风破晓震乾坤。云归暂补山头缺，潮落空留石上痕。一簇人烟彭泽县，数声鸡犬小姑村。亲闱在望归心切，便拟征帆到故园。,5
Qing,卜舜年,画竹歌寄女郎徐安生,世皆画竹槁竹身，刀剑纷披难割人。我能白地抽灵气，导窾批却走鬼神。与可一派近乡愿，子瞻洒洁邻狂狷。我笔如椽影空庭，须臾印罄鹅溪绢。当今朱白民，前身应是梅道人。亦有徐娘子，管氏仲姬未曾死。徐娘自不凡，与我差可拟。涓涓翠露罥晨流，习习凉飙扶昼起。昼起晨流凭笔之，茶绿香清琴罢时。李廷圭墨薛涛纸，隐几含毫走妙思。尔姿如冰志如雪，磊砢蒙茸展奇节。月明千里扫罡坛，红线隐娘传剑诀。但愿写此竹枝叶，化作徐夫人之匕首，尽杀吴伧不染血。,6
Yuan,栯堂,山居四十首（录十二） 其一,乱流尽处卜幽栖，独树为桥过小溪。春雨桃开忆刘阮，晚山薇长梦夷齐。寻僧因到石梁北，待月忽思天柱西。借问昔贤成底事，十年骑马听朝鸡。,4
Tang,王梵志,其七,兄弟宝难得，他人不可嗔。但寻庄子语，手足断难论。,2
Tang,吴筠,其十,予因诣金母，飞盖超西极。遂入素中天，停轮太濛侧。若华拂流影，不使白日匿。倾曦复亭午，六合无暝色。道化随感迁，此理谁能测。,2
Yuan,元淮,杨妃入蜀,杨妃亡国祸根芽，刚道宫中解语花。惯得禄山谋不轨，酿成中国乱如麻。马嵬坡下东风恶，龙凤旂前战士哗。吹落海棠红满地，至今犹作画图誇。,4
Tang,任宇,新安郡北百馀里即黄山西北有峰高出颇类大华因目为小华山前郡守才客题咏至多偶登斯楼因成一绝,雪晴雨霁潼关道，仙掌分明几度逢。可料新安郡楼上，黄山深处见三峰。,2
Song,王周,巴江,巴江江水色，一带浓蓝碧。仙女瑟瑟衣，风梭晚来织。,3
Tang,王审知,与僧对句（题拟）,钩偷豆蔻花，日动珑𤩿髻。,2
WeiJin,束皙,读书赋,耽道先生，澹泊间居。藻练精神，呼吸清虚。抗志云表，戢形陋庐。垂帷帐以隐几，被纨扇而读书。抑扬嘈囋，或疾或徐。优游蕴藉，亦卷亦舒。颂《卷耳》则忠臣喜，咏《蓼莪》则孝子悲。称《硕鼠》则贪民去，唱《白驹》而贤士归。是重华咏《诗》以终己，仲尼读《易》于终身。原宪潜吟而忘贱，颜回精勤以轻贫。倪宽口庸而芸耨，买臣行吟而负薪。圣贤其犹孳孳，况中才与小人。,0
Yuan,释自恢,书画舫饯谢子兰以江东日暮云分韵得暮字,结屋如画船，飞梁水中度。回窗与曲槛，粲粲足可数。书卷高满床，张图设茶具。驩虞集佳宾，山水发深趣。幽人殊方来，雅论夙钦慕。眷言聊徜徉，扁舟逐飞鹜。明当送子行，相期迟岁暮。,4
Ming,王学曾,云瀑亭,杰构临丹壑，飞轩策胜游。翠崖千仞碧，奇瀑一岩幽。芳径浮觞处，良朋笑咏俦。夕阳西岭没，榄胜尚淹留。,5
Ming,王人鉴,咏竹,幽居思伴侣，惟有此君宜。萧飒既同我，清空亦可师。吟时声应和，步处影追随。不作人间态，炎凉意便移。,5
Ming,王淑拤,题孟姜女,祠前芳草踏还生，今昔犹存姜女名。判死一身归大块，误人百岁是长城。形留石镜寒生魄，泪滴岩泉夜有声。故国云山隔湘楚，芳踪何处觅归程。,5
Yuan,何失,我醉,我醉焉知老，人扶不论家。鹤衫飘月练，乌帽堕风纱。是处相逢笑，醒来更自誇。神仙岂无有，死后上烟霞。,4
Tang,王玠,大唐鄜坊丹延等州节度军前讨击使银青光禄大夫检校太子宾客上柱国北平环公故夫人广平郡程氏墓志铭,所期偕老，何乃忽分。哀哀恸哭，逝者宁闻。（一章）忠心是思，无休歇时。人来暂解，客去还悲。（二章）生前所执，于此威仪。夜台长闭，冥路何之。（三章）音容永谢，觏觌无因。镜匣妆奁，但委埃尘。（四章）拱树森森，旌竿孑孑。泪滴草头，露珠和血。（五章）,2
NanBei,刘孝威,半渡溪,本厕偏伍伴，一战殄凶渠。制赐文犀节，驿报紫泥书。入营陈御盖，还家乘紫车。皇恩知已重，丹心恨不纾。渡泸且不畏，凌溪嗟有馀。,1
NanBei,费昶,思公子,公子才气饶，凌云自飘飘。东出斗鸡道，西登饮马桥。夕冥银为烛，朝燔桂作焦。虞卿亦何命，穷极苦无聊。,1
WeiJin,韦诞,其四,虞渊灵沼，渌水泱泱。,0
Yuan,周权,野趣,地偏居自稳，石路接平田。云合茅檐树，雨添花涧泉。空山晴滴翠，远水绿生烟。唤酒青林渡，斜阳系客船。,4
Ming,尹明翼,其二,媚祠香火遍东南，频死谁怜耿少参。当日只缘争一拜，千秋留取作佳谈。,5
NanBei,傅亮,弥勒菩萨赞,时无并后，道不二司。龙潜兜率，按辔候时。翳翳长夜，怀而慕思。思乐朗旦，属想灵期。,1
NanBei,张缵,大言应令诗,河流既竭，日月俱腾。罝罗微物，动落云鹏。,1
Yuan,成廷圭,寄愚隐智东堂,落日太湖上，归舟又碛沙。百年同是客，两寺即为家。老竹仍多笋，枯藤也自花。何时结茅屋，相伴老烟霞。,4
Qing,于范,南乡子,雨后绿芜汀。流水无声双岸平。依约晚烟迷处所，心惊。犹是干戈梦里情。莫自倚旗亭。云暗高城愁易生。帆外半江斜日远，凄清。待共萍花订晚盟。,6
WeiJin,张载,其二,我所思兮在朔湄，欲往从之白雪霏。登崖永眺涕泗颓，我之怀矣心伤悲。佳人遗我云中翮，何以赠之连城璧。愿因归鸿超遐隔，终然莫致增永积。,0
Qing,尤钧,读书惠山九阳宫,我携绿绮琴，高上白云岑。树杪泉声落，窗横山霭深。嚣尘从可谢，虚阁任闲吟。何必生遥羡，丹邱待更寻。,6
Ming,于慎行,泊潞河驿,行尽燕齐道，来从上国游。饱经湖上雨，寒泊驿边舟。朔气雄三辅，关门控九州。五陵十万户，夹岸起朱楼。,5
Song,王得臣,柴皇洗脚石,柴皇徒步奔埃尘，风云未至时方屯。石上无聊谩濯足，泥蟠留此潜其神。,3
Qing,王式丹,于忠肃公墓,自拚热血洒高穹，只手扶天日月中。旁位安危操上策，外藩影响戮孤忠。苔封石马三春雨，烟暝巢乌万木风。相望鄂王精爽在，灵旗萧飒暮山空。,6
Ming,王庭,念别庾清白生二子,离筵无汝在，恻恻意加伤。秋不堪人别，寒将去路长。城楼烟似雨，水夜月为霜。只此乡园地，居然己断肠。,5
Tang,元凛,中秋夜不见月,蟾轮何事色全微，赚得佳人出绣帏。四野雾凝空寂寞，九霄云锁绝光辉。吟诗得句翻停笔，玩处临尊却掩扉。公子倚栏犹怅望，懒将红烛草堂归。,2
Qing,王宗炎,落叶 其一,荫樾曾依绿满丛，停车犹爱晚林红。砧敲秦塞三更月，帆冷吴江一夜风。未肯借枝因择地，几曾附木自飞空。岁寒留得贞柯在，好养根荄待化工。,6
Yuan,成廷圭,斋居,晓起坐终日，无人扣竹扉。柿因风落早，菊为雨开迟。稚子能赊酒，邻翁许借诗。白头无别计，空负圣明时。,4
Qing,王志瀜,新春入省介休道中有作,听讼云中亦静缘，黄尘乌帽感华颠。汉槐沽酒还今日，灞柳怀乡又一年。水带冰流波有骨，山当雪霁树无烟。乍离水绕山环地，万里春风到马前。,6
NanBei,刘孝绰,侍宴饯庾于陵应诏诗,皇心眷将远，帐饯灵芝侧。是日青春献，林塘多秀色。芳卉疑纶组，嘉树似雕饰。游丝缀莺领，光风送绮翼。下辇朝既盈，留宴景将昃。高辩竞谈端，奇文争笔力。伊臣独无伎，何用奉吹息。,1
Ming,王应斗,广德观（又名千佛庵）,昔隶清虚府，今藏般若函。白头宗老子，黄面礼瞿昙。空色元无定，禅铉任所参。但知心是一，何用教分三。,5
Qing,尤埰,芜城怀古,零落杨花帝业消，龙舟东下泛春潮。长堤帆影三千女，明月箫声廿四桥。金井寒泉无绠汲，玉钩香土有魂招。游人莫笑江都梦，赢得风流胜六朝。,6
Ming,文林,入雁荡,山深断车马，鸡犬亦萧疏。涧道散苍莽，峰峦翔紫虚。扳援绝鸟道，宛转得僧庐。不觉凌绝顶，身寒云满裾。,5
Tang,缺名一,其七,孝是前身缘，不由相放习。儿行不忆母，母恒行坐泣。儿行母亦徵，项膇连脑急。闻道贼出来，母愁空有骨。儿回见母面，颜色肥没忽。,2
Yuan,吴复,西湖竹枝词,西京寄书三载强，锦心织出双鸳鸯。肯逐大堤杨柳絮，一翻风雨一翻狂。,4
Yuan,周驰,怀郭安道,江南江北路茫茫，明月高楼各异乡。旅雁叫云天似水，故人今夜泊潇湘。,4
Song,万俟咏,尉迟杯慢/尉迟杯,碎云薄。向碧玉枝缀万萼。如将汞粉匀开，疑使柏麝薰却。雪魄未应若。况天赋、标艳仍绰约。当暄风暖日佳处，戏蝶游蜂看著。重重绣帟珠箔。障秾艳霏霏，异香漠漠。见说徐妃，当年嫁了，信任玉钿零落。无言自啼露萧索。夜深待、月上阑干角。广寒宫、要与姮娥，素妆一夜相学。,3
Tang,僧韬光,谢白乐天招,山僧野性好林泉，每向岩阿倚石眠。不解栽松陪玉勒，惟能引水种金莲。白云乍可来青嶂，明月难教下碧天。城市不能飞锡去，恐妨莺啭翠楼前。,2
Ming,叶砥,其二,君来备达乡闾讯，君去凭传旃寓情。世世纷纷秋后叶，亲知落落晓来星。中年鬓怯风霜白，先陇松怜雨露青。妻子伶俜深在念，临歧无怪太叮咛。,5
Ming,尹新之,挽月沙先生 其一,山斗高名五十秋，两朝陈力赞嘉猷。经纶晚节心如水，敷奏当年语不流。人厌世间归紫府，天留文字贲青丘。庭阶馥郁双珠树，异日韦平定趾休。,5
Yuan,李宗洌,古陇头吟,天寒陇水鸣呜咽，夜饮锐兵从此发。海风吹人眼欲枯，上陇犹看岭西月。悲笳萧萧霜满天，十里一堠烽火连。去年初度弹筝峡，今年复引月支泉。从军辛苦事征讨，将军功大残兵老。,4
Yuan,周翼,雁来红,朔雁南来塞草秋，未霜红叶已先抽。绿珠宴罢归金谷，七尺珊瑚夜不收。,4
Qing,王文诰,吕公导余游飞水潭,笠屐坏色衣，冲雨寻飞泉。枫人蹑我后，维摩导我前。缘崖面峭壁，震惊两耳边。竭蹶赴山亭，大叫龙喷涎。急溜泻岩肋，下注硗确穿。破空一激响，个个冰花圆。忽为蝴蝶飞，十百回翩跹。扑散万银竹，荡开千炉烟。中洼一丈石，迹之见藕船。驾言汎天湖，鼓枻凌颠仙。,6
Yuan,丁鹤年,送二僧往浣花草堂度夏（济古舟新古铭二公皆浙东名僧也）,吟遍赤城霞，行行入浣花。为人无芥蒂，留客有瓜茶。寂寂先贤宅，堂堂古佛家。老怀因二妙，亦欲制袈裟。,4
Qing,王奂曾,铅山河口即目 其一,一重芳草一重沙，几缕新烟几片霞。雨后篷窗关不得，村村屋角有梨花。,6
Yuan,吴海,游七岩寺同行诸君子,罗田众山中，七岩独高秀。经营将半载，宿愿始得副。缘云攀鸟道，十步九𠿕𧇠。刚飙从北来，岩谷尽号噭。促步赴层巅，依石避野烧。郁然烟燄交，歘若雷电绕。其势吁可畏，僮仆尽惊走。须臾得少息，方觉性命有。列坐咸自庆，啖胾酌大斗。阴阳却变化，霏雨垂白昼。痴云迷海屿，昏雾失林薮。归途畏虎迹，惨惨暝色厚。幽怀莫能写，造次宜自咎。述此成短章，聊用纪邂逅。,4
Yuan,乃贤,题应中立所藏陈元昭山水,远骑出郊坰，裴徊立清晓。风雨江上来，云山望中小。松瀑泻岩阿，僧钟度林杪。兹焉倘可栖，长歌拾瑶草。,4
Ming,叶向高,其二,金门生计愧沉浮，汝去炎方亦壮游。天外寒旌看桂水，马前荒垒即交州。帷褰赤峡晴岚拥，春到黄茅瘴雾收。不为蛮夷劳汉吏，由来名姓重遐陬。,5
Song,王镃,晚春即事,云气不分明，天阴忽又晴。喜凉溪鹊浴，知雨沼蛙鸣。仙药黄精饭，斋蔬白蕈羹。惜春吟未就，闲踏落花行。,3
Song,文天祥,游青源二首 其一,钟鱼閒日月，竹树老风烟。一径溪声满，四山天影圆。无言都是趣，有想便成缘。梦破啼猿雨，开元六百年。,3
Ming,方孟式,忆旧,一别江潭月几圆，相怜人面不如前。依稀旧日芳菲在，秋雨梧桐十二年。,5
Yuan,释若舟,题萧翼赚兰亭图,笑谈相对各欢颜，那信兰亭去不还。千古昭陵遗憾在，忍将真本落人间。,4
Yuan,石子章,元和令,咱人这无常管甚少年。我叹世事忽更变。恰夭桃喷火柳堆烟。早荷花点翠钿。东篱黄菊未开全。又纷纷雪满天。,4
Qing,王戬,壁间画松歌,苍松几株高蜿蜒，黑云玄雾争飞翻。谁将一片雪色壁，泼来墨沈如倾盆。松鬣尽作猬毛磔，松鳞直把蛇皮扪。怪石䂺礌状伏虎，莓苔包裹穿长根。茯苓琥珀疑可断，霹雳魍魉愁崩奔。石间巨瀑波沄沄，雷辊电掣银涛喷。水流激击松影动，之而挐攫森无痕。步櫩潋滟夜月出，南荣晃荡朝日暾。长夏科头坐其下，应有偓佺商皓相过存。我昨山行句曲百里内，小松夹道琐细如儿孙。前年栖霞纵登陟，六朝松石留祇园。我知妙笔能寻源，移置此地雄且尊。吴生画工敛巨手，摩诘诗老清吟魂。五月清风买无价，岁寒心事堪重论。,6
WeiJin,钟会,蒲萄赋,美乾道之广覆兮，佳阳泽之至淳。览遐方之殊伟兮，无斯果之独珍，托灵根于玄圃，植昆山之高垠。绿叶蓊郁，暧若重阴翳义和。秀房陆离，混若紫英乘素波。仰承甘液之灵露，下歙丰润于醴泉。总众和之淑美，体至气于自然。珍味允备，与物无俦，清浊外畅，甘旨内遒。滋泽膏润，入口散流。,0
Yuan,李祁,和青原寺长老无诘见寄,毵毵白发旧儒臣，几见江南物候新。问讯枉烦林下士，变衰祇似梦中人。隔帘听雨常经久，倚户看山不厌频。更欲就依禅榻伴，炉烟终日澹絪缊。,4
Qing,王至甸,赠友人冯集梧,春风吹我过君家，门外人惊三朵花。一笑不知谁醉醒，相携重与数年华。松窗对酒听新雨，蜡屐寻山入晚霞。拟抱青琴鼓招隐，知君久已厌筝琶。,6
Tang,李皋,桃源（题拟）,当时避地乾坤窄，此地安家日月长。草色几经坛杏改，浪花犹带洞庭香。,2
Tang,皮日休,茶中杂咏 其三 茶笋,褎然三五寸，生必依岩洞。寒恐结红铅，暖疑销紫汞。圆如玉轴光，脆似琼英冻。每为遇之疏，南山挂幽梦。,2
WeiJin,戴逵,松竹赞,猗欤松竹，独蔚山皋。肃肃修竿，森森长条。,0
Yuan,李质,独秀山,自有乾坤有此山，青天削出玉孱颜。风云朝夕相摩荡，日月东西互转还。秀拔重门当北斗，尊居五岭镇南蛮。欲凭高处穷双目，绝顶崚嶒不可攀。,4
Ming,王传,赠宋孝子景昭,书上长安恋紫宸，旋焚笔研奉严亲。茅容有志为贤子，潘岳何心备外臣。居近西河娴教泽，名从梁苑结芳邻。非熊事业终相待，谁著斑衣老渭滨。,5
Ming,王汝玉,题倪云林画,丛桂已消歇，白云亦悠悠。当时鸿山宅，花落空林秋。平生山水趣，晚岁江湖游。抚卷三叹息，空遗晋风流。,5
WeiJin,王齐之,萨陀波仑入山求法赞,激响穷山，愤发幽诚。流音在耳，欣跃晨征。奉命宵游，百虑同冥。叩心在誓，化乃降灵。,0
Yuan,孔文卿,寄生草,你道我把朝廷乱。不合将社稷匡。我不合降戚方揭寨施心亮。我不合捉李成贼到中军帐。我不合破金国扶立的高宗旺。待将我签头号令市曹中。却甚功劳写在凌烟上。,4
Ming,方以智,回文诗,秋天一望怨衣单，露满砧声草径寒。楼暗树深烟入幕，月依人静夜凭阑。悠悠凤管吹风冷，渺渺鸿书带影残。愁织锦成添泪眼，浮云尽处梦君看。,5
Ming,王健,上陵,玉帛来天府，衣冠去国门。万年周典礼，七叶汉陵园。月拥元宫迥，星依紫极尊。翠华如在上，瞻切五云屯。,5
Yuan,王伯成,滚绣毬,这酒寻芳踏雪沽。弃琴留剑与。便大教我眼睁睁死生无路。莫不仕途中买我胡突。对着山河壮帝居。乾坤一草庐。便是我画堂深处。那吓蛮舡似酒面上浮蛆。不恋着九间天子长朝殿。曾如三尺黄公旧酒垆。但行处挈榼提壶。,4
Ming,王尚贤,雨后夕𣙜,峭壁云霾石浪频，草亭飘泊水之滨。三江雨过千帆夕，一榷风清万灶春。塔影翻凌波底月，钟声欲醒梦中身。持筹莫讶书生拙，圣世从来不患贫。,5
Yuan,王旭,木兰花慢 寿砀山蒋令,孟春才过了，看两叶，坼尧蓂。正杏蕾包红，梅花谢白，杨柳回青。东风此时须记，是当年、河岳降英灵。刀笔名香禁署，丝纶宠佩天庭。夜来南极老人星。光彩照前厅。见厅上高人，鸣琴清坐，阖境安宁。因来捧杯添寿，指庄椿、直到八千龄。更有无垠福禄，汪洋别比沧溟。,4
Yuan,周密,塘西秋晚,野市维梢处，长天弄夕阴。蟹寒依客柁，鸦晚集神林。苕老飘吴雪，橙香坠楚金。浩然湖海思，重赋故山吟。,4
Ming,王越,与李布政彦硕冯佥宪景阳对酌,相逢无奈又离群，樽酒休辞饮几巡。自笑年来尝送客，不知身是未归人。马嘶落日青山暮，雁度西风白草新。别恨十分留一半，三分黄叶二分尘。,5
Ming,戈镐,渌水词,红船压秋绿，水涩藕根香。昨夜龙沙月，鸳鸯梦薄霜。秋弯扫蛾翠，生色染丝黄。为报浔阳客，行云不下堂。,5
Ming,王揆,临清阻泊,河渠启闭问官程，闸吏威尊阻客行。晓塔晴开篷外影，夜涛寒上枕边声。沙昏鱼菜喧新市，日暗牛羊下旧城。瓦砾不堪寻故迹，愁听父老话承平。,5
NanBei,柳恽,其二,远游济伊洛，秣马度清漳。邯郸饶美女，艳色含春芳。鼓瑟未成曲，踏屣复翱翔。我本游客子，情爱在淮阳。新知谁不乐，念旧苦人肠。,1
Ming,丘吉,采莲曲,细语呼人远不闻，水光摇荡石榴裙。一身肌骨无多重，欲入荷花化彩云。,5
Qing,毛德琦,读书堂 其一,才高诚与命相妨，泥饮方知醉是乡。率土尽传供奉曲，匡山尚有读书堂。松元犹染宫袍湿，岩壑常沾翰墨香。回忆少陵头白句，蜀笺曾寄到浔阳。,6
Song,王彦和,书中贵人扇,天边一线征鸿没，山色浅深墨未匀。别浦渔舟待归去，夕阳渡口两三人。,3
Ming,王浚初,登恒山和邵邽韵,嵚崟元岳万山宗，缥缈天门箭筈通。谁遣五丁开圣迹，只教太乙显神功。灵岩嘘气龙泉水，空谷传声虎口风。泰华崧衡堪并峙，不须括地较雌雄。,5
Yuan,周梅边,赠墨梅士,我家丹霞梅一枝，玉为骨兮冰为肌。平生不受霜雪欺，世上尘土那能缁。此花自是天上奇，君能点染超补之。笔挟造化梅不知，相逢一笑添一痴。春风满意桃李蹊，岂复顾此寒与微。灯前夜雨春漏迟，一声山外闻子规。,4
Ming,王衡,湖堤 其一,脉脉春沙净，纤纤暮雨齐。吹花还擘柳，绿尽短长堤。,5
Qing,牛焘,燕子岩,细雨羊肠道，秋风燕子岩。滩声三峡壮，栈路五丁劖。瀑落云常湿，天低石欲嵌。遐荒多僻景，题句付青巉。,6
Yuan,吴存,杂兴四首寄芳洲 其一,置酒荒台日未晡，酒酣击缶自歌呼。春从杜宇声中去，寒到桐花开后无。万里江山增感慨，一年风雨减欢娱。归来掩却柴门卧，一径残红护翠芜。,4
Qing,王鸣盛,江湾舟宿,穷阴不觉暝，远岸系轻舟。雁影霜天月，芦花海气秋。镫残搔短鬓，酒尽揽征裘。欲问蕲王迹，寒潮咽暮流。,6
Ming,王鏊,送石邦彦知汜水,春雨南宫夜，双珠得并收。科名夸大宋，茂宰说中孚。亦县前朝事，清河近日讴。折腰君莫厌，凫舄岂淹留。,5
Song,王禹偁,中秋月,何处见清辉，登楼正午时。莫辞终夕看，动是隔年期。冷湿流萤草，光凝宿鹤枝。不禁鸡唱晓，轻别下天涯。,3
Yuan,三茅吴真人,柳杏,岸曲纷纷已弄烟，园林点点欲争然。何人折取归深院，两样风光在眼前。,4
Song,孔武仲,徐成之园亭三咏 其二 竹径桃花,辟地不盈亩，点缀成阻修。相招竹林逸，更作桃源游。绰约新饮露，琅玕曾倚秋。春风荡人意，此境独清幽。,3
Qing,王邦畿,留别,落日荒郊远，高天古渡寒。未潮先候信，有酒且同欢。水白渔镫湿，霜黄海气乾。乡心与朋好，去住两情难。,6
Yuan,丘民,至正辛丑秋七月十有三日唱和诗得僧字,上方郁嵯峨，遥睇青云层。馀霏不成霭，朝阳射觚棱。双湖镜光彻，凉飙涤烦蒸。轻裳欲飘飖，短发仍鬅鬙。纵观极夷旷，颇觉秋气澄。载瞻雷音堂，招摇肃高僧。英英竹坞云，耿耿萝龛灯。氍毹天花满，炉香夕烟凝。散坐百虑息，幽怀讵能胜。涧泉煮芹葵，山盘罗芡菱。伊余风姿美，歌游厕宾朋。世事良可叹，有酒当如渑。,4
Tang,孔氏,赠夫诗三首① 其一,不忿成故人，掩涕每盈巾。死生今有隔，相见永无因。,2
Tang,宋齐丘,其二,宫衣无组绣。,2
Tang,王建,送人游塞,初晴天堕丝，晚色上春枝。城下路分处，边头人去时。停车数行日，劝酒问回期。亦是茫茫客，还从此别离。,2
Ming,王尚絅,通雅城,击郾当年为筑城，折冲千里著威声。归来养重封侯后，万古胶东仰令名。,5
Yuan,周子固,题太白酒楼,神龙不可羁，竟脱万乘屣。旧事寄金銮，遗迹委荒址。凭阑意无限，风月空自美。不见骑鲸人，吟情渺何许。,4
Ming,方国骅,和陶归鸟诗六十八首（录四首） 其一,孑孑孤鸟，远弋于林。周回顾影，宁择佳岑。缄舌捲羽，郁陶中心。眷彼谷风，乔木阴阴。,5
Song,方惟深,过无为吴氏园池,傍水寻幽径，青林昼掩扉。杨花入竹静，鸟影度塘稀。石好频移坐，波清任濯衣。沙鸥如有意，一一近人飞。,3
Ming,王沂,幽居同刘韶赋,春泥门港雨声多，润浃荒畦露浅莎。石砌落梅疏映竹，鉴池流水细通河。坐深还爱青毡旧，老至其如白发何。海内太平忻有象，诗成聊复醉时歌。,5
Qing,方仁渊,舟泊塘栖,风紧岸移速，舟行水拍堤。雨收篷背重，春暖柳丝低。言语初闻越，人家半枕溪。鳜鱼烹正熟，沽酒宿塘栖。,6
Yuan,朱梦炎,舟次采石和聂原济韵,蛾眉亭下远帆开，春酒香浓琥珀杯。词客浪传鹦鹉赋，舟人遥指凤凰台。金陵王气千年在，银汉仙槎八月来。明日九门称献纳，五云多处限蓬莱。,4
Yuan,无名氏,橹,斲木为竿驾客舟，翩然快我下中流。双龙影落湘江晚，百雁声传楚岸秋。素练拨开波浩渺，黄金搅碎月沈浮。长滩鸥鹭多如雪，一路惊飞不敢留。,4
Yuan,吉雅谟丁,游定水寺寄杜尧臣,水纹藤簟竹方床，山阁重阴雨后凉。新月梧桐秋已老，碧梧机杼夜初长。白鱼入馔松醪熟，红稻供炊笋脯香。云树芝泉随处好，一时清赏肯相忘。,4
Tang,宋休,句,借问夜来丹灶畔，几多风水落丝桐。,2
Ming,王恭,野望,极浦遥山外，荒江瘴海头。夕岚松叶暗，孤屿鸟声幽。塞笛飘寒泪，邻讴起莫愁。连天秋草色，归思日悠悠。,5
Yuan,王鼎,醉中天,弹破庄周梦，两翅驾东风。三百座名园一采一个空，难道是风流孽种？唬杀寻芳的蜜蜂。轻轻扇动，把卖花人掮过桥东。,4
Yuan,方一夔,杂兴,旅雁南犹北，丝虫堕复粘。流年忙里过，衰发暗中添。记事推银管，寻题探玉签。区区淡生活，与世异酸甜。,4
Ming,叶高,其三 蟠龙烟雨,一堤树色杳森森，水为有龙倍觉深。香稻凝烟笼绿玉，熟梅带雨涤黄金。轻飞浅润偏宜俗，薄暖寒微恰当心。可是蛰灵将变化，故教仙令咏晴阴。,5
Ming,丁熿,寄乡丈李芮,我生今戴白，况又丈人行。草草百年事，悠悠千里乡。欢情随电去，离绪并云长。四十巴笺字，凭传存与亡。,5
WeiJin,张华,其二,明月曜清景，昽光照玄墀。幽人守静夜，回身入空帷。束带俟将朝，廓落晨星稀。寐假交精爽，觌我佳人姿。巧笑媚欢靥，联娟眸与眉。寤言增长叹，凄然心独悲。,0
Ming,王绂,作平湖秋色图题赠陆彦玘考功,近自吴门别，而今已半年。交游心固切，霄壤迹难缘。宦况青云表，閒身白鸟边。漫图秋色去，还肯忆林泉。,5
Song,无名氏,题阳羡溪亭壁,碧云亭上碧云飞，竟日回环面翠微。梅萼破香知腊尽，柳梢含绿认春归。风前古涧琴三叠，雪后群峰玉一围。遥想上人清太甚，水精宫里说禅机。,3
Ming,叶颙,题扇面景物,溪童双眼碧，照映绿波心。钓艇横烟水，渔歌起夕阴。峰巅凉月上，涧底白云深。傲睨天风顶，芳尊独自斟。,5
Qing,丁榕,苏幕遮,暮寒生，香雾重。芳草春迟，未透阶儿缝。疏影横窗偏耐冻。新月多情，又把花枝弄。夜方长，谁与共。枉刺鸳鸯，绣被还孤拥。听得箫声天外送。何日秦楼，携手骑双凤。,6
Yuan,苗善时,忆江南,清高士，志道体真仙。养浩虚中吹玉笛，凝神真乐吸琼笙。清净莹心天。离欲海，放倒我人山。玄素采阴魔畜道，娄公邪术执为玄。休效损丹田。,4
Tang,李适,奉和幸望春宫送朔方军大总管张仁亶,地限骄南牧，天临饯北征。解衣延宠命，横剑总威名。豹略恭宸旨，雄文动睿情。坐观膜拜入，朝夕受降城。,2
NanBei,王僧孺,赠顾仓曹诗,洛阳十二门，楼阙似西昆。暧暧罘罳下，相望隔画垣。画垣向阿阁，栖凤复栖鸳。五曹均趋奏，六尚等便烦。朝炉何馥馥，夜锦有馀温。日中驱上驷，骧首遍京苑。晨趋魏公子，夕宿韩王孙。夙昔今何在，生平弃不论。譬如菤葹草，心谢叶空存。谁复三承睫，独念九飞魂。,1
Ming,左国玑,赠傅仪宾,年少黄门客，轻衫四月天。闲来弄酒盏，系马绿杨边。半醉听黄鸟，高歌拂紫烟。凤箫归去晚，台上月初圆。,5
Yuan,牟巘,次韵寄卫山斋,蜀客嗟留落，甘为学圃迟。年华空自老，心事复谁知。未有盍簪日，还须上冢时。绪馀何足论，相对但期期。,4
NanBei,周弘正,赠韦夐诗,德星犹未动，真车讵肯来。,1
Tang,僧神颖,和王季文题九华山,众岳雄分野，九华镇南朝。彩笔凝空远，崔嵬寄青霄。龙潭古仙府，灵药今不凋。莹为沧海镜，烟霞作荒标。造化心数奇，性状精气饶。玉树郁玲珑，天籁韵萧寥。寂寂寻乳窦，兢兢行石桥。通泉漱云母，藉草萦香苕。我住幽且深，君赏昏复朝。稀逢发清唱，片片霜凌飙。,2
Qing,仇毅,挽张百熙联,是人士所楷模，论学问功名，前后三文达；为国家谋教育，溯种因结果，南北两尚书。,6
Qing,戈元颖,蚤春閒居,春风不相负，重到柳堂前。地煖初萦草，池寒未种莲。干戈看往事，雨雪入新年。野外容栖傲，江湖正淼然。,6
Song,万俟咏,恋芳春慢 寒食前进,蜂蕊分香，燕泥破润，暂寒天气清新。帝里繁华，昨夜细雨初匀。万品花藏四苑，望一带、柳接重津。寒食近，蹴鞠秋千，又是无限游人。红妆趁戏，绮罗夹道，青帘卖酒，台榭侵云。处处笙歌，不负治世良辰。共见西城路好，翠华定、将出严宸。谁知道，仁主祈祥为民，非事行春。,3
Tang,勾令玄,敬礼瓦屋和尚塔偈,大空无尽劫成尘，玄步孤高物外人。日本国来寻彼岸，洞山林下过迷津。流流法乳谁无分，了了教知我最亲。一百六十三岁后，方于此塔葬全身。,2
Song,彦修,其三,偶过群仙入武夷，苍崖瑶草白云飞。不知何处猿啼月，岩上松花落满衣。,3
Yuan,李主敬,其二,死者不复生，知己难再得。所以伯牙琴，破之不自惜。落月转林坳，惊鹘堕如掷。入室聊就眠，蛩语闻四壁。,4
Qing,王鹄,登岱至月观观月出,卅年登岱劳梦想，今朝意外乘云上。醉排阊阖紫微壶，豪蹑烟霞绿玉杖。天门一线贾勇登，鸟道盘空千万层。松涛绝壑惊天雨，雪瀑飞龙太古冰。神霄𡷽峙壶天阁，万仙遥奏钧天乐。眼底齐州九点烟，樽前海屋千年鹤。四禅风静断声闻，莫作人间绝顶人。红尘已隔碧霞冷，狂招太乙侍元君。云马风车游汗漫，日观不登登月观。扪参历井摘斗牛，足下汤汤走河汉。神镫红炫莲山青，九蟾飞光破太清。银海半规初涌魄，玉隆万象涵空明。乾坤一气澄清景，物我两忘太素境。洗眼何须王母池，回头已失仙人影。不与吴郎借斧柯，不从梁甫发高歌。琼楼玉宇渺如许，霖雨苍生可若何。耐得高寒眺八极，真形谁见探灵笈。笑邀无忌认前身，且向蓬元卜虚室。,6
Ming,尹景说,题佚,一雨空斋睡不成，西风偏动别离情。无端白发欺人老，故向清秋个个明。,5
Tang,僧令参,示后学偈,入门须有语，不语病迁芦。应须满口道，莫教带有无。,2
Tang,于瑰,其二,极目郡城楼，浮云拂槛愁。政成多暇日，诗思动先秋。远霁千岩雪，随波一叶舟。昔曾窥粉绘，今愿许陪游。,2
Tang,王轩,题西施石诗,岭上千峰秀，江边细草春。今逢浣纱石，不见浣纱人。,2
Song,王之道,和秦寿之题蕲春驿浸月轩,千山初过雨，万籁不鸣风。宝鉴沉寒水，冰轮上太空。竹梢低蘸碧，枫叶冷浮红。终欲金沙去，经营一亩宫。,3
Yuan,李士行,留题时思精舍,策马九峰道，行行如白阴。胜景不暇接，爽气袭衣襟。悠哉时思庵，写我千古心。修竹秉高节，流水响清音。日暮下山去，疏钟烟雾深。,4
Qing,文静玉,月夜放鹤亭听鹤唳,放鹤亭中鹤，霜寒夜不眠。仙心出云表，清响答琴弦。我访巢居阁，因停罨画船。梅花三百树，素月正横烟。,6
Yuan,吴复,句,江花多自落，天籁或时鸣。云归沙屿白，日出水城黄。云气上天星剑湿，龟文入地石幢深。,4
Qing,王继谷,镜湖即目,故乡风景认依稀，曲曲陂塘雪鹭飞。万户稻蓬围蔀屋，半湖菘翠荡柴扉。黄花紫蟹酒初熟，红树碧溪鲈正肥。津鼓一声星几点，卧吹铜笛夜船归。,6
Qing,方守彝,叔节寄来伯谦先生诗序，属彝交去，因题其后以为赠。先生文学、政事宿有声闻，绝域归来，名益高而道之养者抑尤深矣,丹穴一远探，高张凤凰声。九苞垂五色，音与箾韶成。向来毛羽辈，止解啁啾鸣。老雅太憨直，黄鸟多哀矜。势利笑燕鹊，文雉乃不贞。山鸡与孔翠，默默姤华荣。骄人惟百舌，如簧美流莺。要皆河伯尔，庞然秋潦横。试与听朝阳，能不海若惊。干莫本良冶，矫矫双龙把。一自埋狱底，宝气照分野。从此出世间，妖魔白昼寡。吁嗟绕指柔，端归百鍊者。,6
NanBei,萧子范,春望古意诗,光景斜汉宫，横梁照采虹。春情寄柳色，鸟语出梅中。氛氲门里思，逶迤水上风。落花徒入户，何解妾床空。,1
Qing,尹继善,和袁子才游新葺西园见赠韵 其一,斜照映红霞，浓阴放柳衙。山凝环几翠，风飏隔帘花。大厦惭无补，芳园讵足夸。梁间双燕子，不认是谁家。,6
Ming,方于鲁,临江仙,曹载信来访山中，偕饮溪上酒家小市桥横堪系马，双溪水暖浮鸥。青帘风亚酒垆头。垂杨当户牖，芳草带烟流。千里故人鸡黍约，百钱挂杖登楼。竹林把臂及春游。休嗟逆旅客，且作醉乡侯。,5
Tang,僧栖岩,题祝融峰（句）,开云四边尽，浮世一齐低。,2
Song,王钦若,送天柱冯先生,郁萧空殿倚云霓，玉气珠辉冠紫微。暂到帝城朝斗会，却思岩窦负琴归。日奔内景乾坤静，泉漱清音杞菊肥。却到水乡深邃住，晴岚掩映簇春晖。,3
Qing,王策,捣练子 夜泊,蘋叶老，蓼花寒。三尺低篷水镜宽。醉趁白鸥随意宿，暗潮流月下前滩。,6
Tang,王梵志,其十四,有事须相问，平章莫自专。和同相用语，莫取妇儿言。,2
Qing,文廷式,哭潘伯寅尚书师（尚书谥文勤，年六十一。） 其一,乔木推耆旧，公无愧世臣。爱才逾骨肉，高识近星辰。修学惟尊汉，藏金不数秦。别离方昨日，凄绝感恩身。,6
Ming,丘象豫,挽安仁孝子吴汤生长歌,髫龄敦至性，孺慕可相期。大义炳天壤，稚幼匪所思。卓哉吴氏子，纯孝笃天姿。成童疗母疾，刲肉补亲肢。力学耽经史，时艰值乱离。猝焉寇警至，奉母潜郊陲。烽火环山邑，兵戈遍水湄。忽闻父陷贼，伯氏竞相随。曰我不往救，孝友肩者谁。真气鼓大勇，激烈发深悲。号呼争缚絷，视死甘如饴。捐躯请代父，融翂迹可追。别离惨万状，慷慨志不移。挺身蹈白刃，血泪溅征帷。魂魄光朝日，英风捲义旗。逆种无唯类，孝子有封貤。垄树荣幽旐，江风咽暮吹。百年昭简册，纶綍下彤墀。,5
Tang,李暇,其二 怨诗三首,何处期郎游，小苑花台间。相忆不可见，且复乘月还。,2
Tang,司马承祯,其五 图画嵩高山作修学岩林居处岩中有经书丹灶浮邱公坐在其中岩前作坛王君坐在坛上烧香精思事又王君出于山次见桓良共语事赞曰,栖山隐迹，学道鍊形。年淹数纪，业契偫灵。告期七日，将迈三清。桓良返报，周国待迎。,2
NanBei,僧达摩,其十一,领得弥勒珍勤语，离乡日日敷。移梁来近路，余算脚天徒。,1
Ming,史懋锦,竹山,冥搜携伴窥山腹，鬼斧神工眩心目。鼋鼍之窟蛟龙宫，飞仙羽客纷游踪。岿然足山当湖冲，上有古刹淩空蒙。登峰放眼渺无际，浮乾荡坤开心胸。秋云明净秋飙爽，三万六千平入掌。水天相接涵虚无，点点青螺波下上。莫向桃源问仙谷，石床丹灶在幽瞩。谁道竹山无足奇，竹山之奇在山足。,5
NanBei,范泰,佛赞,精粗事阻，始末理通。舍事就理，即朗祛蒙。惟此灵觉，因心则崇。四等极物，六度在躬。明发储寝，孰是化初。夕灭双树，岂还本无。渺渺远神，遥遥安和。愿言来期，免兹沦胥。,1
Qing,尤珍,夜坐,花影忽移知月上，树梢微动觉风吹。不看北斗天边近，只道家园夜坐时。,6
Qing,王文治,戴叔伦墓,长荡湖头水，西禅寺外村。野花溅客泪，香草葬诗魂。风急云无色，天寒沙有痕。樵歌与渔唱，终古送黄昏。,6
Song,燮元圃,杨梅洲别墅,枯桑败叶集寒鸦，篱落芙蓉晚见花。有客归来新作主，钓鱼湾处是生涯。,3
Qing,丁传煜,舟中秋夜望星沙,楚天圆魄朗深秋，永夜征帆镜里游。一带炊烟云外树，万家镫火水边楼。干戈未罢蛮儿战，弦管犹听越女讴。自笑头颅嗟老大，衡湘年少尽貂裘。,6
Ming,王直,过曲江,稍稍沧江曲，亭亭日向低。舟人方利涉，客子未安栖。度鸟冲山带，飞凫踏水梯。引杯观物性，不惜醉如泥。,5
Song,王钦若,其四,九重天阙梦掉臂，黄鸡白酒邻舍恩。,3
Yuan,毛直方,其五,本无租赋本无田，不知历日不知年。谁信渔家小船上，犹是无怀并葛天。,4
Tang,僧元安,偈 其一,决志归乡去，乘船渡五湖。举篙星月隐，停棹日轮孤。解缆离邪岸，张帆出正途。到来家荡尽，免作屋中愚。,2
Yuan,岑安卿,其六,山阴归贺老，唐室尚升平。诗有清狂语，心无宠辱惊。赓歌希杰作，出处见真情。夷考前人志，非君孰并行。,4
NanBei,虞羲,自君之出矣,自君之出矣，杨柳正依依。君去无消息，唯见黄鹤飞。关山多险阻，士马少光辉。流年无止极，君去何时归。,1
NanBei,萧绎,和刘尚书兼明堂斋宫诗,质明摄上宰，诘旦乘轺轩。四圭邸苍玉，六变舞云门。香浮郁金酒，烟绕凤凰樽。貂冕交辉映，珩佩自相喧。微风飏清管，轻雨发陈根。新花临御陌，春色起天园。河间献乐语，斯道愧能论。,1
Yuan,吴景奎,旅夜,秋宵不成寐，缺月向人斜。更漏传三鼓，寒灯落一花。穷愁长伴客，幽梦只还家。烽火何时息，吾生未有涯。,4
Ming,王尚学,赠戴宾竹,平生不肯混庸流，志在清高谅已酬。上客是谁伸所敬，此君知我正相投。和吟戛玉无尘到，共舞参天有笋抽。何事松梅偏不爱，岁寒鸣凤在梢头。,5
Qing,丁善仪,忆王孙,梧桐分绿上雕栏。幕捲帘垂夜未阑。玉骨珊珊惯耐寒。掩青鸾。绝代蛾眉称意难。,6
Ming,叶颙,七月望夕予曳杖步月直造峰顶高吟朗咏划然长啸兴尽而返明日山下居人咸言闻清啸惊醒尘梦者数十家予因赋诗以纪其事云,藜杖策风轻，芒鞋步月明。鹤翻青径影，猿度翠岩声。草露沾衣冷，松泉漱石清。崇岗发长啸，尘世梦惊醒。,5
Yuan,李惠,其二 双溪春水,曲岸逶迤路不分，隔溪渔唱忽相闻。浮槎触树云离影，合浦交流縠聚纹。芳草拂烟迷远近，落花随雨下缤纷。鹧鸪飞处春云薄，立遍汀洲日未曛。,4
Song,芹庵,寿运使 其一,炎蒸忽逐火云敛，爽气俄随玉露瀼。不是真贤生间世，争教烦暑变清凉。,3
Ming,王逢,杭城陈德全架阁录示至正十一年大小死节臣属其都济尔以下凡十三人王侯以下凡九人徵诗二首并后序 其一,累朝承泰运，四海搆兵屯。报国谁谋主，输忠独远臣。苍梧愁思竭，青竹汗痕新。少赐当时姓，华风接后尘。,5
Ming,尹之复,七峰书院题咏,耘谷祠堂架半空，从知高躅冠吾东。已将矻矻探书奥，更唤惺惺警主翁。讲熟君臣真义烈，志轻轩冕是豪雄。门前特立千寻壁，宛尔仪形俯仰中。,5
Qing,尤秉元,孤雁篇,玉关万里秋风远，南归雁渡芦洲晚。数行中断忽分飞，零落寒空谁作伴？可怜孤雁不胜情，常伴寒星夜夜鸣。客舍凄凉魂欲断，深闺辗转梦难成。客舍深闺听凄恻，绝弦更有伤心客。十载同栖连理枝，一朝忽拆双飞翼。空馆经秋冷繐帷，黄昏微雨画帘垂。当时漫作《求凤引》，此日翻成《别鹤》悲。悲来常向西风恸，重纩难温谁与共？一似孤鸿失侣飞，湘江不作鸳鸯梦。天上人间两渺茫，年年岁岁恨难忘。尺书肯寄重泉去，为道萧郎正断肠。,6
Qing,方苞,川姑墓,欲践曹娥迹，孤嫠谁保持。门缨中有变，节孝两无亏。七十不环瑱，千秋作表仪。忠魂应少慰，有女是男儿。,6
NanBei,宗钦,赠高允诗,嵬峨恒岭，滉瀁沧溟。山挺其和，水耀其精。启兹令族，应期诞生。华冠众彦，伟迈群英。（一章）于穆吾子，含贞藉茂。如彼松竹，陵霜擢秀。味老思冲，玩易体复。戢翼九皋，声溢宇宙。（二章）我皇龙兴，重离叠映。刚德外彰，柔明内镜。乾象奄气，坤厚山竞。风无殊音，俗无异径。（三章）经纬曰文，著述曰史。斟酌九流，错综幽旨。帝用詶咨，明发虚拟。广辟四门，披延髦士。（四章）尔应其求，翰飞东观。口吐琼音，手挥霄翰。弹毫珠零，落纸锦粲。坟无凝割，典无滞泮。（五章）山降则谦，含柔为信。林崇日渐，明外斯进。有邈夫子，兼兹四慎。弱而难胜，通而不峻。（六章）南董邈矣，史功不申。固倾佞窦，雄秽美新。迁以陵腐，邕由卓泯。时无逸勒，路盈摧轮。（七章）尹佚谟周，孔明述鲁。抑扬群致，宪章三五。昂昂高生，纂我遐武。勿谓古今，违规易矩。（八章）自昔索居，沈沦西藩。风马既殊，标榜莫缘。开通有运，暗遇当年。披衿暂面，定交一言。（九章）咨疑秘省，访滞京都。水镜叔度，洗吝田苏。望仪神婉，即象心虚。悟言礼乐，探赜诗书。（十章）履霜悼迁，抚节感变。嗟我年迈，迅逾激电。进乏由赐，退非回宪。素发掩玄，枯颜落茜。（十一章）文以会友，友由知己。诗以明言，言以通理。盼坎迷流，觌艮暗止。庶尔虬光，回鳞曲水。（十二章）,1
Ming,王士骐,其二,彻天火树照边陲，软绣肩舆坐自移。到日定知春麦秀，请看箕子庙前碑。,5
Qing,释巨赞,和陈真如居士庆祝中国佛教协会成立原韵,禹颜非异辙，真俗本相依。国运隆前古，梵葩香益奇。抑扬除旧垢，澹泞指新机。不作两头话，披衣得坐时。,6
Yuan,契玉立,登德风亭诗,潞郡古黎国，历韩分晋阳。右顾带河汾，左揖耸太行。高阜俯四下，风气殊劲刚。道路阅修阻，山岳互低昂。州治列方中，有亭跨崇冈。翚飞炫华构，迢递瞰大荒。犹如沧海珠，群龙护其傍。云烟恣吞吐，岩谷发幽光。城堞峨前陈，冠盖来相望。匪唯壮游观，庶保斯民康。孰奏南薰琴，于彼君子堂。春风偃露草，夜月照屋梁。持节眺所临，酷暑生清凉。俯仰陈迹异，对景多慨慷。,4
Yuan,宋本,其七,素馨华畔十八娘，炎云瑞露酌天浆。一日供厨三百颗，使君馆券莫支羊。,4
Tang,僧皎然,送秘上人游京,共君方异路，山伴与谁同。日冷行人少，时清古镇空。煖瓶和雪水，鸣锡带江风。撩乱终南色，遥应入梦中。,2
Tang,敦煌曲子,竹枝子 萧娘相许,高卷珠帘垂玉牖。公子王孙女。颜容二八小娘。满头珠翠影争光，百步惟闻兰麝香。口含红豆相思语。几度遥相许。修书传与萧娘。倘若有意嫁潘郎，休遣潘郎争断肠。,2
Yuan,周权,溪村即事,寒翠飞崖壁，尘嚣此地分。鹤行松径雨，僧倚石阑云。竹色溪阴见，梅香岸曲闻。山翁邀客饮，閒话总成文。,4
NanBei,谢惠连,从军行,赵骑驰四牡，吴舟浮三翼。弓矛有恒用，殳鋋无暂息。,1
Song,毛幵,念奴娇 其二 次韵寄陆务观、韩无咎,少年奇志，笑功名画虎，文章刻鹄。永夜漫漫悲昼短，难挽苍龙衔烛。飞藿飘零，浮云迁变，过眼邮传速。昔人真意，眇然千载谁属。犹喜二子当年，诸公籍甚，赏云和孤竹。翰墨流传知几许，遗响宫商相续。梦里京华，不须惊叹，春草年年绿。赤霄归去，更看奔电喷玉。,3
Tang,嵩岳诸仙,其十,玉为质兮花为颜，蝉为鬓兮云为鬟。何劳傅粉兮施渥丹，早出娉婷兮缥缈间。,2
Yuan,丘民,题柯博士竹,奎章阁下文明日，遍写琅玕寄远游。疏雨夜啼湘女泪，飞鸾朝下羽人丘。月移帘影金闺梦，风度箫声玉宇秋。几见画图怜往事，碧云零乱使人愁。,4
Song,尹崇珂,题勾漏洞,我生本有山水趣，妄想忽落利名间。簪绅缚人等羁绁，岁晚不觉两鬓斑。牢落离家知几载，问我蹭蹬何当还。驱车道出勾漏洞，寻真访隐聊开颜。丹灶刀圭岂易得，止恐石髓成坚顽。云霞抹空覆圣境，钟磬发响鸣深山。仙踪流传在指顾，扪萝上石谁能攀。人求丹砂得白石，仙分应无那得餐。,3
Ming,王玺,谪仙桃岩,桃花开处山悠悠，闻道青莲此卧游。径仄补藤残欲没，瀑高触石断还流。雨催新蕨猿声急，风拂寒林草色幽。今日偶来寻往迹，人间谁道无丹丘。,5
WeiJin,傅纯,雉赋,览飞禽之可贵，伟翔雉之嘉形。应炎离之诞育，包造化之淳精。鲜光皎粲，丽采繁盈。首同晖于昊天，垂玄景之绿青。体等耀于方彩，敷五色之华英。,0
Ming,王遴,仙人桥,绝涧架危桥，不见仙人度。海上几时回，空使昔人慕。,5
Tang,淮南幕吏,上李珏相公诗（题拟）,同姓复同名，金书应梦灵。彼行功已满，此德政惟馨。中国为元老，遥天是昴星。将知贤相意，不去为时宁。,2
Qing,丁翼,浪淘沙,谁剪旧宫衣，春思迷离。南朝金粉未全非。愁绝玉钩斜外路，绿怨红凄。紫陌画楼西，拾翠人稀。金钿委地茜裙低。二十四桥歌舞歇，只剩香肥。,6
Song,释妙普,其二,坐脱立亡，不若水葬。一省柴烧，二省开圹。撒手便行，不妨快畅。谁是知音，船子和尚。高风难继百千年，一曲渔歌少人唱。,3
Song,王庭圭,其三,喜有官中信，衣冠返旧京。交驰节旄使，悉罢羽林兵。丹诏从天落，群心仰首迎。萧条万里道，今日有人行。,3
Song,王曙,后汉谏议大夫何休今封丘城伯赞,何侯博达，含章履温。作为墨守，是谓专门。仙闾接统，鷩冕推恩。思乐胶序，儒风益尊。,3
Yuan,甘复,春晓,华馆耿不寐，芳春催赏心。水际月微白，零露花气深。东峰曙色动，茂树鸣幽禽。时景觉易晏，宿昔成华簪。岂无济时意，自顾力不任。孤吟倚前楹，恻怆遗哀音。,4
Song,尹廷高,耕云寮即事二首 其一,埽影入林壑，松边旋结茅。癖从俗子笑，贫少故人交。抱叶蝉遗蜕，衔枝鹊理巢。此中有清兴，无日不推敲。,3
Yuan,汪斌,蝶恋花 送春,蝶懒莺慵芳草歇。绿暗红稀，柳絮飘晴雪。有意送春还惜别。杜鹃争奈催归切。绣阁无人帘半揭。暗忆边城，十载音书绝。惟有东风无异说。年年来趁梅花月。,4
Yuan,李致远,寄生草,哎。你个狠公吏休唱叫。带云：刘唐靠前来。你看波。唱：俺家𥚃有不快的刘唐云：衙门中勾你哩。正末唱：。为甚么苫眉努目閒淘气。你来我去无些礼。揎拳攞袖乔声势。适才个打门时叫的你嘴皮乾。带云：有一日到衙门中呵。唱：我敢粗棍子杵的你腰节碎。,4
Song,王建,广福寺,小松新桧未成行，劝督栽培想上方。檐外老榕知几岁，亭亭孤立傲风霜。,3
WeiJin,王彪之,水赋,寂闲居以远咏，托上善以寄言，诚有无而大观，鉴希微于清泉。泉清恬以夷淡，体居有而用玄。浑无心以动寂，不凝滞于方圆。湛幽邃以纳污，泯虚柔以胜贤。或浤浪于无外，或纤入于无间。故能委轮而作四海，决导而流百川；承液而生云雨，涌凝而为甘泉。,0
Yuan,季序仲伦,送傅与砺诗,春风本无方，场圃日已塞。欲令桃李花，根株何处植。一朝仙期至，去作海上客。海上有菖蒲，青节何历历。食之满千日，肌肤生五色。烟霞忽然起，变化成羽翼。可以高飞翔，风雨亦不隔。云间众仙人，飘飘远相揖。,4
Qing,王文诰,月夜再至濂泉,海月渐蔼空，斜注一峰凸。霜缟披山肩，其趾列积铁。夜泉触耳寒，发我游兴热。径转嘉树阴，茧步到山裂。水帘月半垂，帘动映澄澈。背树坐莓苔，暗摸辨古碣。移时月当顶，穹林地成雪。栖鸟忽翻枝，散花空际撇。零乱满衣裾，亭亭自莹洁。俄觉蔽浮云，纷纷扑地灭。揽之不盈手，飘堕玉环缺。三五阙珠龟，疑有蟾蜍窃。岂其朏魄影，天晴还未列。秉阴窍山川，和光不能泄。人生类此境，久要匪易结。好景亦长明，散去使心折。梦入露气清，惟闻歌一阕。瑶台落步虚，底事匆匆别。酌酒条尘虑，隐映泉幽咽。引指飞一光，太虚无点缀。三叹觅回踪，兀然见屹𡿖。遥待转重轮，山花已如血。,6
Yuan,丁鹤年,次乌继善先生见寄韵,扶杖日行吟，悠然太古心。风云遗壮气，山水效清音。大雅消沉久，斯文感慨深。幸瞻乔梓在，奕叶尽成阴。,4
WeiJin,葛洪,洗药池诗,洞阴泠泠，风佩清清。仙居永劫，花木长荣。,0
Ming,尤鲁,后乐园落成,初开三径辟幽丛，坐卧怡然惬素风。峰压飞泉悬树杪，花移日影到帘中。鲈鱼正美思张翰，鲁酒方酣忆孔融。莫道不归归便得，漫将生计问墙东。,5
WeiJin,王沈,正会赋,伊月正之元吉兮，应三统之中灵，顺天地以交泰，协太蔟之玄精，荷介祉于上帝兮，祚圣皇以永贞。华幄映于飞云兮，朱幕张于前庭。絙青帷于两阶，象紫极之峥嵘。曜五旗于东序兮，表雄虹而为旌。备六代之象舞兮，厘箫韶于九成。晞玄夜以司晨兮，望庭燎之高炀。壮甲士之星罗兮，伟干戚之飘扬。胪人肃其齐列，九宾穆以成行。延百辟于和门，等尊卑而奉璋。齐八荒于蕃服兮，咸稽首而来王。朝四国于东巡。,0
Song,丁大全,句,云从百丈潭中起，雨向九重天上来。,3
Song,方逢振,庚寅人日雨夕大雷电激而成雹阳专而阴不胜寒反为燠复雷雹大雨弥旬燠极而霰继以大雪三日深山盈丈自人日至晦凡二十三日雨雹霰雪农民告苦为二十韵以记之,龙马交战相长雄，一胜一负互始终。二气胁击威力穷，凝冰迸出焦火中。跳丸飞炮怒打空，一夜白尽午头峰。顷田十万银裹封，东皇未肯开冶镕。山眩水晃人灭踪，痴猿冻鹤惊折松。邻鸡失旦僧懒钟，昏晓不辨天地聋。盐虎坐险终陷凶，狞狮见日空眼红。书生径卧身龙钟，讽谏不到齐王宫。灞陵无驴句不工，万家丑怪难形容。我闻古语盈尺丰，今深一丈愁杀农。欲将此意问天公，天公高高高几重。,3
Yuan,邵思文,浙江亭,极目钱塘上，千峰列画屏。雨晴江树碧，潮落海门青。对景悲王导，移家忆管宁。临风一惆怅，沽酒慰飘零。,4
Song,王庭圭,其四,河南新郡县，吾宋旧山川。乔木应犹在，遗民不记年。行人将汉月，持节照胡天。属国今无恙，遥知免齧毡。,3
Yuan,史迁,其二,先自花残故相恼，况值雨声催客愁。狂吟夜半睡不得，起待清晨梳白头。,4
Ming,文林,后三日雪晴同邦彦游西湖再叠前韵,雪后孤山共探梅，便乘清兴不须催。林边细路和桥断，湖上疏花傍竹开。云影分明披絮帽，蹄涔仿佛散银杯。酒宽新量诗盈卷，不负凌寒此度来。,5
Qing,方长华,儋州桄榔书院联,强移栖息，聊借一枝，错疑桄榔是乡树；不露文章，已成千古，竟教棫朴振蛮荒。,6
Tang,王建,山居,屋在瀑泉西，茅檐下有溪。闭门留野鹿，分食养山鸡。桂熟长收子，兰生不作畦。初开洞中路，深处转松梯。,2
Song,王苍,诉衷情令,补成团扇绣残工。并蒂瑞芙蓉。花心欲就针折，赪玉唾残茸。寻断绪，怨西风。寂寥中。两般时候，旧月新霜，晓角昏钟。,3
Song,郊庙朝会歌辞,建隆乾德朝会乐章二十八首① 其一 又六变,宸扆威容盛，声明礼乐宣。九州臻禹会，万国戴尧天。贡职输琛赆，皇猷焕简编。含和均畅茂，鸿庆结非烟。,3
WeiJin,紫微王夫人,其七 十月十八日紫微夫人作,左把玉华盖，飞景蹑七元。三晨焕紫辉，竦眄抚明真。变踊期须臾，四面皆已神。灵发无涯际，勤思上清文。何事坐横途，令尔感不专。阴痾失玄机，不觉年岁分。,0
Yuan,阿鲁威,落梅风,千年调，一旦空，惟有纸钱灰晚风送。尽蜀鹃啼血烟树中，唤不回一场春梦。,4
Ming,王沂,过青原访先侍郎敕葬处志感,赐葬忆先坟，林峦锁暮云。野乌啼夜月，石马卧秋氛。勋业悲前哲，簪缨愧后闻。流传青史上，翊戴宋明君。,5
Yuan,周棐,次韵顾玉山见寄,白水青山杳眇边，每怀高节自茫然。不从猿鸟疏名姓，虚托鳞鸿问岁年。灯外檐花清夜雨，江头云树暮春天。须知无限沧洲意，渺渺东风一旆悬。,4
Yuan,周棐,次韵送陈寿大之湖州,识君虽早送君迟，却愧相看在乱离。十口一家无别业，此身何日是閒时。青山满路春船酒，白日空江客枕诗。我有好怀谁得共，鸥波千顷雨丝丝。,4
Tang,若耶溪女子,题三乡诗,昔逐良人西入关，良人身殁妾空还。谢娘卫女不相待，为雨为云归此山。,2
Qing,王学浩,短句示张澹余,作诗如啖蔗，节节耐咀嚼。著味在咸酸，太过反作恶。希音越以长，太璞完不凿。善听非耳争，善观非目索。笑彼支遁愚，骑折阶前鹤。,6
Ming,丁明登,缺题,朝来急雨涌山泉，洗出芙蓉意态妍。袅袅数茎欹竹屿，美人和露入淇园。,5
Tang,元稹,咏廿四气诗 大暑六月中,大暑三秋近，林钟九夏移。桂轮开子夜，萤火照空时。菰果邀儒客，菰蒲长墨池。绛纱浑卷上，经史待风吹。,2
Ming,叶宪祖,园林好,看今朝春日载阳。想皇都琼林正芳。纷纷的计偕争上。你及早治行装。你及早整游缰。,5
Song,孔淘,题明庆塔院,古寺寻清赏，梯云出薜萝。举头知日近，极目得天多。别嶂千屏列，长江一带过。常闻净居境，况此复如何。,3
Yuan,宋无,其二,一骑紫鲸去，空掩谢山茔。落月今谁吊，长庚夜自明。乾坤沈秀气，江水带哀声。天上多宫府，文章不可轻。,4
Yuan,王鹏,莲塘,一带莲塘似锦机，轻风冉冉日晖晖。花间鸂鶒窥人惯，画桨翻波也不飞。,4
Ming,王鏊,喜雨,五月亢阳骄，原枯泽欲焦。朝恩推荡荡，暮雨听萧萧。造化功何有，苍生望已翘。倚阑看不厌，诗和野人谣。,5
Song,王沂孙,其五 白莲,翠云遥拥环妃，夜凉按彻霓裳舞。铅华净洗，娟娟出浴，盈盈解语。太液荒寒，海山依约，断魂何许。甚人间、别有冰肌雪艳，娇无奈、频相顾。三十六陂烟雨。旧凄凉、向谁堪诉。如今谩说，仙姿自洁，芳心更苦。罗袜初停，玉珰还解，早淩波去。试乘风一叶，重来月底，与修花谱。,3
Song,孚禅师,箴仲殊,大道久凌迟，正风还陊隳。无人整颓纲，目乱空伤悲。卓有出世士，蔚为人天师。文章通造化，动与王公知。囊括十洲香，名翼四海驰。肆意放山水，洒脱无羁縻。云轻三事衲，瓶锡天下之。诗曲相间作，百纸顷刻为。藻思洪泉泻，翰墨清且奇。惜哉大手笔，胡为幽柔词。愿师持此才，奋起革浇漓。骛彼东山嵩，图祖进丰碑。再续辅教编，高步凌丹墀。它日僧史上，万世为蓍龟。迦叶闻琴舞，终被习气随。伊予浮薄人，赠言增忸怩。倘能循我言，佛日重光离。,3
Qing,丁立中,题三子游草,风萍偶聚慰相思，仿佛兰亭修禊诗。南社古欢真率会，西泠今雨岁寒枝。冷吟闲醉诗中画，山色湖光画里诗。缟纻环佩同一集，题名深惜我来迟。,6
NanBei,萧察,咏兰诗,折茎聊可佩，入室自成芳。开花不竞节，含秀委微霜。,1
WeiJin,诸葛恪,答费祎,爰植梧桐，以待凤凰。有何燕雀，自称来翔。何不弹射，使还故乡。,0
Qing,卜舜年,黄浦晚度,残照收黄浦，孤舟何处依。沙昏秋雁落，潮满夜渔归。薄海山川旷，前涂庐舍稀。帆轻天路近，直与鹤俱飞。,6
Song,冰壶,寿右丞相 其一,东方正气毓元身，夙禀春阳泽物心。应昴酂侯依汉日，骑箕傅说作商霖。地隆鼎铉关三极，风动笙镛叶八音。稽首君亲同介寿，郧山鄞水等高深。,3
WeiJin,袁宏,诗,森森千丈松，磊砢非一节。虽无榱桷丽，较为梁栋桀。,0
Ming,丁钺,灊心石壁,一石巉岩出水波，飞云傍月影婆娑。濯缨含笑清流远，壁立秋风挂紫萝。,5
Ming,叶纨纨,春日感怀,罗袂消残旧日香，啼痕几度湿年芳。无情懒向东风立，有恨谁怜一梦长。,5
NanBei,徐谦,其二,意气青云里，爽朗烟霞外。不羡一囊钱，唯重心襟会。,1
Tang,王翰,奉和圣制同二相已下群官乐游园宴,未极人心畅，如何帝道明。仍嫌酺宴促，复宠乐游行。陆海披珍藏，天河直斗城。四关青霭合，数处白云生。饪餗调元气，歌钟溢雅声。空惭尧舜日，至德杳难名。,2
Tang,吴少微,和崔侍御日用游开化寺阁,左宪多才雄，故人尤鸷鹗。护赠单于使，休轺太原郭。馆次厌烦歊，清怀寻寂寞。西缘十里馀，北上开化阁。初入云树间，冥蒙未昭廓。渐出栏榥外，万里秋景焯。岁晏风落山，天寒水归壑。览物颂幽景，三乘动玄钥。但敷利解言，永用忘昏著。,2
Qing,方绍泉,挽程文炳联,三十年戎马相依，螉塞归来，剩白发萧萧，报德于今惭国士；五千里舳舻遥接，鹤楼凝眺，对洪涛滚滚，招魂何处哭英雄。,6
WeiJin,杨羲,其九,偃息东华静，扬軿运八方。俯眄丘垤间，莫觉五岳崇。灵阜齐渊泉，大小忽相从。长短无少多，大椿须臾终。奚不委天命，纵神任空洞。,0
Yuan,宋禧,为徐自牧题李侯墨竹,潇洒金闺彦，分明玉箸书。天机元不浅，绘事未应疏。持节风霜际，含香雨露初。江南相别后，清兴更何如。,4
Yuan,吾丘衍,丁未岁哀越民,越壤吴江左，州民泰伯馀。田莱空草莽，井色共萧疏。相食能无忍，传闻信不虚。寒沙满骸骨，掩骼意何如。,4
Song,尹廷高,翁村翠流閤,四围山翠合，缥缈见危楼。地狭星辰少，云深水石幽。溪声晴亦雨，松影夏如秋。寄语游方者，桃源岂外求。,3
Qing,王贞仪,解语花 咏梅,暗香乍袭，冷艳亭亭，丰韵真无比。十分旖旎。羞并语、东园桃李。香含雪霁。别自有、一般妩媚。只须看、空色凝妆，在黄昏影里。长想烟霞湖上，听啁啾翠羽，清梦初起。佳人绝世。凌缟袂，却胜朱纨绿绮。此情难拟。且相伴、云阶月地。对仙姿、玉骨两神清，作闺中知己。,6
Qing,丁曰健,其五,襟怀潇洒坐高亭，远近峰岚展画屏。云谷无心争出岫，松根得地自生苓。承欢桂子歌浓露，养志兰陔乐寿星。中外尊崇归潞国，圣朝未许隐山青。,6
Yuan,王行,江馆有怀王为善,江馆坐閒夕，客怀聊自宽。思君不可道，清梦若为安。露气寒花馥，霜华晚叶丹。葱葱好城郭，延首向西看。,4
WeiJin,曹睿,苦寒行,悠悠发洛都，茾我征东行。征行弥二旬，屯吹龙陂城。顾观故垒处，皇祖之所营。屋室若平昔，栋宇无邪倾。奈何我皇祖，潜德隐圣形。虽没而不朽，书贵垂伐名。光光我皇祖，轩耀同其荣。遗化布四海，八表以肃清。虽有吴蜀寇，春秋足耀兵。徒悲我皇祖，不永享百龄。赋诗以写怀，伏轼泪沾缨。,0
Qing,王人文,挽张之洞联,能断能谋，顾命托元勋，天不慭遗一老；谁毁谁誉，大名垂宇宙，公原自有千秋。,6
Ming,毛奇龄,入嵩阳将登嵩岳有作,太室群峰峻，轘辕拾磴长。春云飞马足，愁绝古嵩阳。玉女摇潭水，山花堕石梁。汉皇金匮杳，何处挹瑶浆。,5
NanBei,萧绎,刘生,任侠有刘生，然诺重西京。扶风好惊坐，长安恒借名。榴花聊夜饮，竹叶解朝酲。结交李都尉，遨游佳丽城。,1
Ming,王绂,题流杯别墅卷,曾闻高隐处，风景似山阴。曲涧通流水，修篁蔼茂林。兴来觞且咏，题在古犹今。此本吾家事，因君感慨深。,5
Yuan,方凤,答仇仁近,城郭相过懒，山房翳薜萝。谷当嘉客遁，阿称硕人薖。竹径鸣驺断，芝坛野鹿多。松风云壑冷，扫石待狂歌。,4
Yuan,成廷圭,其二,淮楚纷纷际，谁怜老逸民。一为吴郡客，三见洞庭春。世路间关久，侯门接纳频。麻衣犹似雪，不敢涴缁尘。,4
Tang,李义府,招谕有怀赠同行人（一作李乂诗）,远游冒艰阻，深入劳存谕。春去辞国门，秋还在边戍。轩车行未返，节序催难驻。陌上悲转蓬，园中想芳树。蜀山自纷纠，岷水恒奔注。临汎多苦怀，登攀寡欢趣。永夕飞淫雨，崇朝蒸毒雾。不求绥岭桃，宁美邛乡蒟。白狼行欲静，骢马何常驱。愿接轺旆尘，联翩东北骛。,2
Ming,王直,其二,杨柳绿含滋，雕弓纵射时。向风飞白羽，和露折青丝。辇路晴光动，旌门午漏迟。营前挝鼓急，捷报万人知。,5
Yuan,吴草庐,自警二首（前丙肉十八岁作） 其一,气昏嗜卧爱非轻，才到更初困倦生。必有事焉常恐恐，直教心要强惺惺。纵当意思沉如醉，打起精神坐到明。著此一鞭能勇猛，做何事业不能成。,4
NanBei,何胥,伤章①公大将军诗,百万横行罢，三千白日新。短箫应出塞，长笛反惊邻。槐庭惨芳树，舞阁思阳春。所悲金谷妓，坐望玉关人。,1
Song,王娇娘,卜算子,君去有归期，千里须回首。休道三年绿叶阴，五载花依旧。莫怨好音迟，两下坚心守。三只骰儿十九窝，没里须教有。,3
Song,王琪,红梅,馆娃宫里旧精神，粉瘦琼寒露蕊新。园吏无端偷折去，凤城从此有双身。,3
Yuan,朱浚,其六,金寒霜气山无虎，剑动星光水有龙。,4
Ming,孔天胤,石梁,神岭划如辟，亘空绵一梁。虹衢玉京路，烟道羽人乡。迸水藏金涧，悬萝暗紫房。尚迟瓢锡度，临眺伫斜阳。,5
Ming,方豪,寻王粲楼故址,仙子乘云去不还，空馀词赋落人间。高楼试问今何处，故老相传是此山。极目平原空怅望，侧身尘界欲飞攀。漳沮秋净征鸿下，越客悲吟鬓已斑。,5
Ming,于成龙,赤壁怀古,赤壁临江渚，黄泥锁暮云。至今传二赋，不复说三分。名士惟诸葛，英雄独使君。今朝怀古地，把酒对斜曛。,5
Yuan,王蒙,闲适二首 其一,绿杨堪系五湖舟，袖拂东风上小楼。晴树远浮青嶂出，春江晓带白云流。古今我爱陶元亮，乡里人称马少游。不负平生一杯酒，相逢花下醉时休。,4
Ming,于谦,回朝偶题,老去惊时换，公馀觉昼长。池风荷偃翠，林雨杏垂黄。旧业存书卷，閒情付药方。偶来北窗下，高枕梦羲皇。,5
WeiJin,乐府,采桑度（七曲） 其一,蚕生春三月，春桑正含绿。女儿采春桑，歌吹当春曲。,0
Song,勾台符,宿上清宫,寄宿翠微颠，身疑入半天。晓钟鸣物外，残月落岩前。,3
Tang,尹懋,奉陪张燕公登南楼,君子每垂眷，江山共流眄。水远林外明，岩近雾中见。终日西北望，何处是京县。屡登高春台，徒使泪如霰。,2
Ming,尹嘉宾,君山杂咏 其一,杏花澹澹柳丝丝，画舸春江听雨时。潮卷鹤洲江色紫，沙鸥睡著不曾知。,5
Tang,丁仙芝,馀杭醉歌赠吴山人,晓幕红襟燕，春城白项乌。只来梁上语，不向府中趋。城头坎坎鼓声曙，满庭新种樱桃树。桃花昨夜撩乱开，当轩发色映楼台。十千兑得馀杭酒，二月春城长命杯。酒后留君待明月，还将明月送君回。,2
NanBei,陆云公,星赋,汉武帝夜游昆明之池，顾谓司马迁、相如曰：星之明丽矣，考之于歌颂，求之于经史。龙尾著于虢童，天汉表于周士。既妖谣之体陋，嗟怨剌之蚩鄙，每郁悒而未摅，思命篇于二子。于是司马迁对曰：臣代典天官，绪由南正。捡之图籍，传之视听。臣闻连珠合璧，曜灵之所起也。春鸟秋虚，历数之所纪也。应黄钟而正位，建玉衡以辨方。五纬丽而周道，四野分而书疆。至如下方爽德，上元告变。或守位而易所，或凌光而掩炫。故夫应若转环，信如合契。俾明镜与元龟，宜敕身而炯戒。长卿操笺染翰，思溢情烦。迁延奉笔，继响而言曰：日隐于西，月生于东。重轮晻而时缺，上枝栖而未融。岂若帝车之独运，随圆盖而不穷。帝乃歌曰：白日没兮明月移，繁星曙兮情未疲。,1
Yuan,于石,雪竹,君子亭亭操，刚强能自持。夷齐饿欲死，巡远守方危。大节不可屈，真心终莫移。人心与物理，每向岁寒枝。,4
WeiJin,陆云,其六,既曰归止，式扬好音。言观河洲，有集于林。思乐葛藟，薄采其蕈。疾彼攸遂，乃孚惠心。惠心既孚，有恪中馈。敦此众斯，永锡嗣类。载延窈窕，用和寤寐。神之听之，胤祚来尔。,0
Song,包恢,温州双峰寺,两水旁流合，双峰对立分。未窥龙鼻面，且过雁山门。玉练泉流石，天低露湿云。经过随分好，犹未副前闻。,3
Yuan,范梈,寄谢董简卿,高人北海下，遂与世情疏。怅望九霄鹤，携持千里鱼。风云今迩只，泉石后何如？诏读须中秘，无疑未见书。,4
Ming,僧大壑,上方寺迟同游不至,湖光斜绕寺，松影曲藏关。帆过烟中树，僧归雨外山。井梧秋更老，桥藓晚逾斑。目极天涯近，扁舟不易还。,5
WeiJin,褚爽,禊赋,伊暮春之令月，将解禊于通川。凌元已之清晨，溯微风之泠然。川回澜以澄映，岭峭崿以霏烟。轻霞舒于翠崖，白云映乎青天。风透林而轻清，气扶岭而载鲜。,0
Yuan,贝琼,横港,南行入横港，茅屋带林丘。落日犹斜照，寒潮忽倒流。牛羊平野散，鹅鸭小溪浮。喜见平生友，篱边一系舟。,4
Song,孔武仲,送郑无欲改官知合江县二首 其一,晓辟未央宫，千袍拥赭红。分班百寮底，得邑万山中。丽笔元摛锦，新章更绾铜。定应随驿召，不久滞巴东。,3
Song,勾台符,句 其一,松门开碧嶂，五甃锁清泉。,3
Tang,牛僧孺,句,萤烛多愁对九枝。,2
Yuan,李承休,其三 棋,棋勇决仙乡，兵权夺赤壁。声酣玉扄鸣，满换铜壶滴。味好赖身闲，欢深因手敌。吾君赌也无，曾把忠诚激。,4
Yuan,王鉴,乔宜中邀看杏花并再和宜中刘禹畴韵 其一,朱阑曲径春光好，一树杏花开独早。枝头无处著风流，时有幽香暗相恼。画堂帘影昼婆娑，伫看娇姿红映缟。芳心欲吐半含羞，脉脉春愁倩谁扫。飞来翠鸟更多情，斜立花枝如画稿。主人留客客尽欢，畅饮高歌各倾倒。明朝回首绿阴浓，惆怅残红藉芳草。,4
Song,文彦博,华月,皎皎新秋月，分明照洞房。几人千里别，今夜九回肠。皓彩穿珠幌，澄辉上璧珰。画楼兼绣户，浑是可怜光。,3
Ming,王绅,调弦江上夜坐,冠盖相从觐九天，扁舟孤下泊调弦。月华散水金镕冶，雾气横江练锁川。东望金华家咫尺，西瞻锦里路三千。此时无限相思意，坐对江枫夜不眠。,5
Yuan,吴龙翰,登会稽山,越上今为客，息肩春树林。啼鹃归梦断，落日旅愁深。诗纪一编史，琴传千古心。会须重过此，禹穴一登临。,4
Yuan,李溥光,初出云中,吟鞭驴背稳如舟，乍出嚣尘眼界幽。宿雨洗开千里瘴，晴云捲出一天秋。白鸥黄犊浑相识，绿水青山揖旧游。莫讶旅怀还更好，道人心上本无忧。,4
Song,王洋,五老峰（原案：诗二首，其一见七言绝句。）,已作人间瑞，飞空老尚豪。势分方岳重，名列纬星高。月夜霜添发，花晨露染袍。此翁无奈事，占咏亦徒劳。,3
Ming,王猷,层台远眺,层台高构对江潮，海色岚光入望遥。谩倚危栏长极目，冥鸿千里快云霄。,5
Yuan,汪称隐,平山堂,西去休城十里馀，肯堂新搆故人居。门扉晓白天平入，屏障云横画不如。日落秋风生几杖，雨晴空翠湿琴书。何须更说维扬胜，大好溪山照屋庐。,4
Tang,司马承祯,其四 图画宫殿作太子卧卒形偫臣嚬泣事及太子共浮邱公东南行向嵩高山事赞曰,剑杖有术，符药多方。代形未化，蜕质默详。寻师道长，辞亲爱忘。隐山自逸，瘗墓徒伤。,2
Yuan,辛敬,登梅仙观,蓬莱缥缈青山上，海客初晴驻锦袍。万竹蛟龙森窟宅，中天楼阁拥波涛。清秋近见银河落，入夜平看北斗高。销尽半生尘土梦，玉笙此处醉金桃。,4
Yuan,李溥光,大胜城,地接雄燕盛，山连绝塞长。黄尘今古道，白骨战争场。故垒风尘惨，颓城草棘荒。金珠买云朔，过客为心伤。,4
Qing,王企埥,寄怀李西居,家近毛公里，人推太白才。凤毛腾相府，骏价重燕台。逸致书连架，闲情酒满杯。天涯云树隔，两地共徘徊。,6
WeiJin,赵整,琴歌,阿得脂。阿得脂。博劳旧父是仇绥。尾长翼短不能飞。远徙种人留鲜卑。一旦缓急语阿谁。,0
Tang,丁儒,冬日到泉郡次九龙江与诸公唱和十三韵,迢递千重险，崎岖一路通。山深迷白日，林冬豁苍穹。正值严冬际，浑如春昼中。泉醴开名郡，江清稳卧龙。天涯寒不至，地角气偏融。橘列丹青树，槿抽锦绣丛。秋馀甘菊艳，岁迫丽春红。麦陇披蓝远，榕庄拔翠雄。减衣游别坞，赤脚走村童。日出喧乌鹊，沙晴落雁鸿。池澌含晚照，岭黛彻寒空。风景无终始，乾坤有异同。但思乡国迥，薄暮起心忡。,2
Song,王志道,其八,漠漠轻烟护鹊巢，杨花无赖矗天高。粼粼白水秧畴满，省却年时灌溉劳。,3
NanBei,朱超,咏孤石诗,侵霞去日近，镇水激流分。对影疑双阙，孤生若断云。遏风静华浪，腾烟起薄曛。虽言近七岭，独立不成群。,1
Ming,王廷相,和庸之韵,平郊望不极，台上远天青。叶落鸟窥井，人閒风扫亭。孤云供夕眺，众籁惬秋听。野性便幽静，非关慕独醒。,5
Yuan,杜仁杰,沧浪亭观雨,萧萧北风吹北窗，浪浪秋雨泻秋江。痴蝇不飞集枯几，饥鼠屡出翻空缸。杂花叶底开无数，佳木门前立自双。散地自知心地远，赏音谁解足音跫。,4
WeiJin,缪袭,嘉梦赋,心灼烁其如阳，不识道之焉如。,0
Yuan,王子一,倘秀才,我待学炼九转丹砂葛洪。上万丈昆崙赤松。因此上思入风云变态中。云：兄弟。你看一溪流水。几片落花。这山中必有人家也。唱：则见一溪流水绿。几片落花红。兀的把春光断送。,4
Ming,丘民,和顾阿瑛平湖草堂诗,十二行窝总是春，平家湖上草堂新。养来白鹤须教舞，浴出花骢不受驯。桂树漫歌招隐士，鹿门今属姓庞人。锦囊合贮诗千首，声价流传海内民。,5
Qing,毛国翰,春日茶陵道中,云阳山下雨初晴，南上高原见石城。山路无人花自发，竹林终日鹧鸪声。,6
WeiJin,袁乔,江赋（序）,吴时有钱约，钓于牛渚，获一金锁，引之，则金牛泛然而出，约惧而释，因以为名。,0
Ming,王知谦,登望湖亭,吴城山下草青青，春半南湖水未平。几点征帆来日下，数声渔笛起云层。鸥波浩荡兼天碧，蜃气氛氲带雾腥。倚遍栏杆倍惆怅，思亲何日复羊城。,5
Ming,方文,题屈翁山诗集,《周南》存《汉广》，谁谓楚无风。尔祖《离骚赋》，人言《小雅》同。本支犹未坠，艺苑复称雄。千古沅湘意，今归五岭东。,5
Qing,王式丹,其六,东涂西抺为谁妍，肠腑栖尘不可湔。逢得山僧吟一语，便如花雨散诸天。,6
NanBei,鹿悆,讽真定公诗二首 其一,峄山万丈树，雕镂作琵琶。由此材高远，弦响蔼中华。,1
Yuan,石子章,中吕粉蝶儿,这些时懒诵南华。将一串数珠来壁间閒挂。念一首断肠词颠倒熟滑。不免的唤道姑。添净水。我刚刚的把圣贤来参罢。若不是会首人家。几番将这道袍脱下。,4
Qing,王太岳,早过潼关呈屠参政,日上关门宿雾收，角声悲壮肃高秋。山连二华横秦塞，水控三川下豫州。行处牛羊成聚落，人家鸡犬共林丘。风流输与屠夫子，深坐溪亭理钓钩。,6
Yuan,吾丘衍,中秋玩月初阳台有约不往夜分有作明日寄同约诸公,今夜仙台月，清寒发夜深。迟回阻云物，怅望忆登临。玉管闲清吹，银河耿太阴。无才愧玄度，聊为续长吟。,4
Tang,蜀太妃徐氏,题天回驿,翠驿红亭近玉京，梦魂犹是在青城。比来出看江山景，却被江山看出行。,2
Tang,僧慧能,示法达偈三首 其一,礼本折慢幢，头奚不至地？有我罪即生，亡功福无比。,2
NanBei,江淹,迁阳亭诗,揽泪访亭候，兹地乃闽城。万古通汉使，千载连吴兵。瑶涧夐崭崒，铜山郁纵横。方水埋金雘，圆岸伏丹琼。下视雄虹照，俯看彩霞明。桂枝空命折，烟气坐自惊。剑径羞前检，岷山惭旧名。伊我从霜露，仆御复孤征。楚客心命绝，一愿闻越声。,1
WeiJin,孙绰,列仙传赞 其一 老子,李老无为，而无不为。道一尧孔，迹又灵奇。塞关内境，冥神绝涯。永合元气，长契两仪。,0
Ming,尹伸,叙南曲 其一,七星历历面烟鬟，千佛岩头翠岫斑。水合双江波浪阔，浮来塔影是东山。,5
Tang,曲龙山仙,其二,月砌瑶阶泉滴乳，玉箫催凤和烟舞。青城丈人何处游，玄鹤唳天云一缕。,2
Yuan,僧梵琦,黑谷,北去终无极，南还未有期。犹嫌江路远，不与土风宜。晚翠看卢橘，春香忆楚葵。兹山吾可老，饮水啖棠梨。,4
Ming,丁寿岗,其二,镇塞雄藩里，将军万里城。鼓催牙令肃，风软阵云平。惯画降戎策，争输死敌情。辕门今日事，麟阁异时荣。,5
Qing,丁培,移家志感,社燕移巢不自由，三间老屋指东头。家无童仆呼儿代，室有齑盐慰姑愁。最爱清风宜盛夏，预期明月话中秋。芦帘纸阁寻常事，却笑蜗居未易谋。,6
Qing,王德溥,其三,萍踪长寄白云隈，太白山前斸药来。时发清讴还扣石，但逢胜地便衔杯。鹤瓢龙笛依形影，白袷玄巾独往回。昼寝不知门外客，春深一径长莓苔。,6
Tang,任氏,书桐叶①,拭翠敛蛾眉，郁郁心中事。搦管下庭除，书成相思字。此字不书石，此字不书纸。书在桐叶上，愿逐秋风起。天下有心人，尽解相思死。天下负心人，不识相思字。有心与负心，不知落何地。,2
NanBei,萧子云,东郊望春詶王建安隽晚游诗,金塘绿泉满，上园梨蕊落。蛱蝶恋残花，黄莺对妖萼。芳菲满郊甸，惠风生兰薄。子家冠盖里，我馆幽栖郭。绿杨垂长溪，便桥限清洛。相去能几许，一水终疏索。,1
Qing,王圣,久阴,积雨溜山阿，青苔挂女萝。岚深晴日少，瘴暖湿云多。露湛鹅黄酒，烟昏鸭绿波。孤舟湘水上，何处听蛮歌。,6
Ming,王邦畿,山居 其一,晓起竹林青，凭高一草亭。文禽多慧语，选石半奇形。井水浇牙菜，山花插胆瓶。东篱新甲坼，朝日未全经。,5
Yuan,懋詷,昨过定水获观中丞相君和见心禅师诗亦续其韵,閒陪绣斧访林墟，丹桂飘香九月初。濯足溪流山鸟近，论文香阁晚钟疏。禅翁爱客炊红稻，童子烹鱼得素书。为问中兴好消息，江南忠杰有新除。,4
Tang,李迥秀,奉和九月九日登慈恩寺浮图应制,沙界人王塔，金绳梵帝游。言从祇树赏，行玩菊丛秋。御酒调甘露，天花拂䌽旒。尧年将佛日，同此庆时休。,2
Tang,元稹,咏廿四气诗 清明三月节,清明来向晚，山渌正光华。杨柳先飞絮，梧桐续放花。鴽声知化鼠，虹影指天涯。已识风云意，宁愁雨谷赊。,2
WeiJin,左芬,离思赋,生蓬户之侧隔兮，不闲习于文符。不见图画之妙像兮，不闻先哲之典谟。既愚陋而寡识兮，谬忝藕厕于紫庐。非草苗之所处兮，恒怵惕以忧惧。怀思慕之忉怛兮，兼始终之万虑。嗟隐忧之沈积兮，独郁结而靡诉。意惨愦而无聊兮，思缠绵以增慕。夜耿耿而不寐兮，魂憧憧而至曙。风骚骚而四起兮，霜皑皑而依庭。日晻暧而无光兮，气懰栗以洌清。怀愁戚之多感兮，患涕泪之自零。昔伯瑜之婉娈兮，每彩衣以娱亲。悼今日之乖隔兮，奄与家为参辰。岂相去之云远兮，曾不盈乎数寻。何宫禁之清切兮，欲瞻睹而莫因。仰行云以歔欷兮，涕流射而沾巾。惟屈原之哀感兮，嗟悲伤于离别。彼城阙之作诗兮，亦以日而喻月。况骨肉之相于兮，永缅邈而两绝。长含哀而抱戚兮，仰苍天而泣血。乱曰：骨肉至亲，化为他人，永长辞兮。惨怆愁悲，梦想魂归，见所思兮。惊寤号咷，心不自聊，泣涟洏兮。援笔舒情，涕泪增零，诉斯诗兮。,0
WeiJin,庾阐,孙登隐居诗,灵岩霞蔚，石室鳞构。青松标空，兰泉吐牖。茏荟可游，芳津可漱。元谷萧寥，鸣琴独奏。先生体之，寂坐幽岸。凝冰结朴，熙阳靡焕。潜真内全，飞荣外散。凌崖高啸，希风朗弹。道有冥废，运有昏消。达隐不岩，元迹不标。或曰先生，晦德逍遥。嵇子秀达，英风朗烈。道隽薰芳，鲜不玉折。兆动初萌，妙鉴奇绝。翘首丘冥，仰想元哲。,0
Yuan,王思诚,其二,官舍更残烛泪流，客怀和梦到沧洲。觉来却忆生平事，一住銮坡十五秋。,4
Yuan,吴克恭,寄题剪韭亭,园有幽亭趣，题之剪韭名。老夫无长物，上客总高情。脆碧含风断，轻黄带雨烹。相过乳饼白，还爱酒壶清。,4
Yuan,余嘉宾,其六,悬崖叠嶂隐书堂，泽媚山辉草木香。行到源头清彻处，一溪风月印天光。,4
NanBei,柳恽,赠吴均诗二首 其一,山桃落晚红，野蕨开初紫。云日自清明，苹芷齐霍靡。离念已郁陶，物华复如此。,1
Tang,僧本寂,其二,子时当正位，明正在君臣。未离兜率界，乌鸡雪上行。,2
NanBei,张悦,玳瑁麈尾铭,移珍西岳，费藻南濆。凝华淡景，摇采争云，夷心似镜，色众斯分。,1
Yuan,王义山,其二,良贵由天赋，欺心天可欺。功名皆梦幻，道理厌新奇。枫叶敲窗际，梅花对月时。个般清趣味，料得少人知。,4
Tang,李元纮,绿墀怨,征马噪金珂，嫖姚向北河。绿苔行迹少，红粉泪痕多。宝屋粘花絮，银筝覆网罗。别君如昨日，青海雁频过。,2
Yuan,方澜,秋日钱塘纪事二首 其一,吴越南去远，万峰青照杭。江流拍岸阔，海气入城凉。落日菰蒲暗，行人禾黍香。天开地辟后，知历几兴亡。,4
Yuan,李草窗,十雪题𧨹　韩王堂雪（太祖出幸）,警跸无声辇路平，玉龙密卫至尊临。睡翻一榻风寒凛，坐暖重茵夜色深。门外飞花天地晓，炉边定策帝王心。玉笙吹彻江南雨，人拥罗衾正醉吟。,4
Ming,王㒜,旧隐,旧隐横山下，林塘数亩宽。地卑车马寂，江近水云寒。勋业羞铜镜，心期拂钓竿。欲归归未得，歌罢不成欢。,5
Tang,王希明,丹元子步天歌 天市垣,下垣一宫名天市，两扇垣墙二十二。当门六角黑市楼，门左两星是车肆。两个宗正四宗人，宗星一䨥亦依次。帛度两星屠肆前，候星还在帝坐边。帝坐一星常光明，四个微茫宦者星。以次两星名列肆，斗斛帝前依其次，斗是五星斛是四。垣北九个贯索星，索口横者七公成。天纪恰似七公形，数著分明多两星。纪北三星名女床，此坐还依织女傍。三元之象无相侵，二十八宿随其阴。水火土木并与金，以次别有五行分。,2
Ming,王鼎,登泰山,与客登乔岳，肩舆烟霭中。乾坤生气盛，今古仰心同。势判徐青远，川流汶泗通。北瞻复南望，云树两濛濛。,5
Yuan,周驰,其二,聊摄城边树色秋，往来长此系扁舟。不是故乡无旧业，长邀明月醉高楼。,4
Song,仙上人,句,男儿三十未有立，人世百年徒自劳。,3
NanBei,萧圆肃,少傅箴,惟王建国，辨方正位。左史记言，右史记事，莫不援立太子，为皇之贰。是以《易》称明两，《礼》云上嗣。东序养德，震方主器。束发就学，《宵雅》更肄。朝读百篇，乙夜乃寐。爱日惜力，寸阴无弃。视膳再饭，寝门三至。小心翼翼，大孝蒸蒸。谋谟计虑，问对疑丞。安乐必敬，无忘战兢。夫天道益谦，人道恶盈。汉嗣不绝乎驰道，魏储回环于邺城。前史攸载，后世扬名。三善既备，万国以贞。姬周长久，实赖元良。嬴秦短祚，诚由少阳。虽卜年七百，有德过历而昌，数世万一，无德不及而亡。敬之敬之，天惟显思。光副皇极，永固洪基。观德审谕，授告职司。,1
Song,刁衎,汉武,高宴柏梁词可仰，横汾箫鼓乐难穷。已教丞相开东阁，犹使将军误北戎。洒泪甘泉还有恨，祈年仙馆惜成空。谁知辛苦回中道，共尽千龄五柞宫。,3
Yuan,图烈图,题董泰初长江伟观图,往岁曾登北固楼，遥看天际白云浮。天分吴楚波涛阔，山涌金焦树木稠。落日放船过赤壁，清秋骑鹤上扬州。于今高卧篷窗底，展卷令人忆旧游。,4
Tang,司空曙,新蝉（一作耿湋诗）,今朝蝉忽鸣，迁客若为情。便觉一年老，能令万感生。微风方满树，落日稍沈城。为问同怀者，凄凉听几声。,2
WeiJin,紫微王夫人,其四 玄垄之游（真诰作玄垄紫微作。）,超举步绛霄，飞飙北垄庭。神华映仙台，圆曜随风倾。启晖挹丹元，扇景餐月精。交袂云林宇，浩轸还童婴。萧萧寄无宅，是非岂能营。世网自扰竞，安可语养生。,0
WeiJin,潘尼,赠陆机出为吴王郎中令诗,东南之美，曩惟延州。显允陆生，于今鲜俦。振鳞南海，濯翼清流。婆娑翰林，容与坟丘。（一章）玉以瑜润，随以光融。乃渐上京，羽仪储宫。玩尔清藻，味尔芳风。泳之弥广，挹之弥冲。（二章）昆山何有，有瑶有珉。及尔同僚，具惟近臣。予涉素秋，子登青春。愧无老成，厕彼日新。（三章）祁祁大邦，惟桑惟梓。穆穆伊人，南国之纪。帝曰尔谐，惟王卿士。俯楼从命，奚恤奚喜。（四章）我车既巾，我马既秣。星陈夙驾，载脂载辖。婉娈二宫，徘徊殿闼。醪澄莫飨，孰慰饥渴。（五章）昔子忝私，贻我蕙兰。今子徂东，何以赠旃。寸晷惟宝，岂无玙璠。彼美陆生，可与晤言。（六章）,0
WeiJin,王彪之,登会稽刻石山诗,隆山嵯峨，崇峦岧峣。傍觌沧洲，仰拂玄霄。文命远会，风淳道辽。秦皇遐巡，迈北英豪。宅灵基阿，铭迹峻峤。青阳曜景，时和气淳。修岭增鲜，长松挺新。飞鸿振羽，腾龙跃鳞。,0
Ming,方豪,弃瓢图寄国英侍御,昔人弃国如弃瓢，山中独坐风萧萧。今我耽书好种树，虎谷棠陵未寂寥。我有知心在南海，壶公名药长自采。安得羽化相飞攀，笑弄沧溟歌欸乃。,5
Qing,六十七,新雨,人日初临鹿岛东，五更钟后雨濛濛。乍闻点滴随朝霭，渐觉霏微逐晓风。庭院香生梅馥馥，田畴青润麦芃芃。从兹蓑笠勤耕作，会见西成岁屡丰。,6
Ming,王家屏,初入翰林自述,生平未知学，世路方多岐。古人已不作，古道犹可追。愿言对青简，澹虑澄玄思。宇宙皆吾事，一念安可欺。譬彼机中素，皎洁防其缁。譬彼山下石，孤贞坚自持。文章乃末技，富贵非吾期。出入感荣遘，朝夕承师资。远心在霄汉，努力酬明时。,5
Tang,李峤,奉和九月九日登慈恩寺浮图应制①,瑞塔千寻起，仙舆九日来。萸房陈宝席，菊橤散花台。御气鹏霄近，升高凤野开。天歌将梵乐，空里共裴回。,2
Song,僧子兰,对雪,密密无声坠碧空，霏霏有韵舞微风。幽人吟望搜辞处，飘入窗来落砚中。,3
Song,大中,题楼观南楼,纷纷尘事日婴怀，一见南山眼暂开。好是晚云收拾尽，半天苍翠望中来。,3
Qing,方鼎锐,其三 鼓词,乡评难免口雌黄，演出荆钗枉断肠。此日豆棚人共坐，盲词村鼓唱娘娘。,6
Song,史文卿,偶成,一生富贵皆空梦，千古英雄只断碑。几欲含毫作天问，西风吹恨入江蓠。,3
NanBei,萧统,诒明山宾诗,平仲古称奇，夷齐昔擅美。令则挺伊贤，东秦固多士。筑室非道傍，置宅归仁里。庚桑方有系，原生今易拟。必来三径人，将招五经士。,1
Yuan,释良琦,避暑湖光山色楼二首 其一,回溪断岸柳阴疏，酒舍渔家竹径迂。一片湖光暮云隔，荷花荷叶带平芜。,4
Song,元绛,过牛光禄故居,白头重到故人家，境是人非起叹嗟。三径未荒陶令菊，四时长放庾郎花。林风光动藏莺叶，溪涨痕生宿鹭沙。肯构有材移病久，会凭诗酒傲烟霞。,3
NanBei,萧琛,饯谢文学诗,执手无还顾，别渚有西东。荆吴眇何际，烟波千里通。春笋方解箨，弱柳向低风。相思将安寄，怅望南飞鸿。,1
Song,毛吾竹,钧天,鸢飞鱼跃，凫短鹤长。各适其适，孰尤彼苍。奈何人异于万物，身备乎五常。学关乎经济，志效乎忠良。乃使蜗蚓同槁乎土壤，鸿雁俱逐乎稻粱。精神所著，梦游八荒。浴银河翻月之浪，熏旃檀带露之香。戴芙蓉九华之冠，披云锦五色之裳。骑祥麟兮翳䌽凤，攀若木兮拂扶桑，直造乎玉皇香案之傍。白虎守关御剑芒，荧惑执法齿发张。皋夔丘旦列雁行，肃然鸣佩谐宫商。关张卫霍立两厢，相向盾甲明如霜。千官拜起低复昂，星辉霞彩难为祥。一人殿中立宣扬，令臣奏事无恐惶。臣愚幸睹天日光，愿拜短疏裨毫芒。读罢帝亲把袖藏，曰汝所奏见未尝。政如药性和温良，一一可以瘳民疮。又如百炼昆吾钢，用之国可无妖祥。惜哉无遇徒心伤，亟宜归世朝君王。君王神圣今禹汤，勤求贤隽食不遑。扶天大象亲提纲，充庭至宝皆琳琅。尚怜空谷遗幽芳，蒲轮鹤诏纷相望。赐汝紫绶黄金章，衮衣赤舄坐庙堂。燮调万化跻时康，凌轹周汉超虞唐。赐汝斧钺羽林鎗，专征不义诛暴强。火铃霹雳杵金刚，摄伏百怪回澜狂。载命玉女斟霞觞，赐汝天酝九霞浆，一饮尽蜕藜藿肠。令汝身贵家亦昌，不论中国蛮与羌，虫鱼草木皆春阳。天子万寿永无疆，汝乘白云来帝乡，二十八宿参翱翔。臣辞草茅不敢当，逊于稷契暨殳斨。,3
Yuan,王士熙,送袁德平归越,平湖如镜静秋波，禹穴西风卷碧萝。狂客有船都载酒，道人无字不笼鹅。床头旧笏青云近，窗下残编白雪多。燕市尘深拂衣去，海门何处问渔蓑。,4
Yuan,李齐贤,凤州龙湫,山前翠石双扉启，石底澄潭万丈深。明浸日光纷闪闪，汵涵林影净沈沈。斯民政要滋汤旱，彼相谁堪作说霖。出没鱼儿休察见，龙应先遣试人心。,4
Yuan,山主,临江仙,鼓打三更情悄悄，寂寥庭院凄凄。银灯风过灭残辉。当空雁叫，切切向南飞。弄了浮生悔恨，如来曾运深悲。漫漫险浪法船回。当初无分，今日怨他谁。,4
Yuan,僧行端,题飞鸣宿食四雁图,年去年来年复年，帛书曾达茂陵前。影连蓟北月横塞，声断江南霜满天。雨暗芦花愁夜渚，露香菰米下秋田。平生千里与万里，尘世网罗空自悬。,4
Yuan,僧子贤,寄敏仲谦于洞庭翠峰寺,敏公遥住洞庭西，咫尺烟波路欲迷。落日断霞山叠叠，扬舲鼓角风凄凄。鱼龙出没随潮上，橘柚参差压树低。东崦人家更清绝，也思来此作幽栖。,4
NanBei,邓铿,月夜闺中诗,闺中日已暮，楼上月初华。树阴缘砌上，窗影向床斜。开帷伤只凤，吹灯惜落花。谁能当此夕，独处类倡家。,1
Qing,于祉燕,游道士谷 其一,入山若入瓮，石棱啮履敝。划然一壁开，青松蟠腹内。息足老子宫，啜茶文公地。鼓钟谢凡响，鸡犬含仟意。蹇裳清流中，抛杖白云外。绝顶长啸罢，一掷尘埃事。,6
Qing,王昙,清明日观丛乡筵席,鬻杏羞魂府，羹榆奠鬼城。桃花开月令，少女哭清明。蹋鞠春无影，鞦韆院有声。凄烟寒不散，终古若为情。,6
Ming,叶宪祖,煞尾,小旦：谢得恁开笼放鹤多情分。兀自个指点桃源好避秦。讨得逍遥自在身。过却清幽几度春。仙女双成可等伦。玉阙丹台煞亲近。直待朝元驾彩云。方信道欲海无边亏咱去得紧。,5
Song,卞震,其二,老筇支瘦影，寒木凭吟身。,3
NanBei,虞骞,拟雨诗（《诗纪》云。诗汇作刘孝威者非。）,清风送凉气，薄暮荡炎氛。虹照涟漪水，电出嵯峨云。落晖散长足，细雨织斜文。,1
NanBei,萧纶,车中见美人诗,关情出眉眼，软媚着腰肢。语笑能娇媄，行步绝逶迤。空中自迷惑，渠傍会不知。悬念犹如此，得时应若为。,1
Ming,方起龙,庭有盆池漫砌小山与水光相映閒际静观辄有悠然之想戏作歌,吾闻小中可见大，莫看须弥芥子外。小作盆池儿戏情，累石为峦青一带。幽花细树缀其间，五岳三湘适意会。群鱼吹波争出没，髣髴龙蛟云气霭。水面落叶荡微风，如驶舟航飞急濑。一卷一勺妙理存，黄筌知微不能绘。予也蓄志名山川，几思遍历搜奇最。自知有待而未能，于此神游入三味。,5
Ming,丁寿岗,报恩寺。次惕若斋金九容韵 其一,万木萦回处，残溪泻石矼。金身光照地，甓塔影摇江。清境从来少，羁心到此降。逢僧勤挽我，拥褐话藤窗。,5
Qing,王德纯,漫兴,迎夏南郊养麦天，乘闲游览诣名禅。几重翠色群峰上，无限烟岚夕照边。祇树有阴眠伏虎，野花无意落啼鹃。同游萃处多英俊，兴到秋毫致洒然。,6
Qing,王邦畿,寄怀顿修山品二关主,关门从惜别，茅屋自为扃。山霭分双树，春风共一亭。鹤归潮海白，鸠唤竹林青。东望殊清切，横塘永夜星。,6
Ming,王寅,其二,年来匹马走燕云，听尽琵琶尽让君。白发紫檀须自惜，稀教弹与世人闻。,5
NanBei,贺彻,采桑,蚕妾出房栊，结伴类花丛。度水春衫绿，映日晚妆红。钏声时动树，衣香自入风。钩长嫩枝曲，叶尽细条空。竞采须盈手，争归欲满笼。自怜公府步，谁与少年同。,1
Yuan,何景福,鼓角楼,警昏戒晓复司更，矢棘翚飞结构成。角韵唤醒晨过客，鼓声催动夜巡兵。龙吟一奏霜飞瓦，鼍吼三通月满城。自是太平无暴客，金壶漏箭要分明。,4
Qing,孔昭虔,车中偶成,城角寒烟冷暮鸦，乱山霜叶锁残霞。夕阳影里人家晚，秋在一村荍麦花。,6
Qing,尹鑴,和俞武仲北关作,绝塞孤形影独随，闻君此语我心悲。平生学力老当验，君子亨贞困始知。一斥曾为天下计，三违敢废士师规。清晨喜把羲篇读，馀外悠悠且莫思。,6
Ming,王佐,叹髭白,历尽风霜苦，髭须一旦皤。青看颏下少，白觉镜中多。不为诗肠累，其如酒病何。功名成底事，空自叹蹉跎。,5
Qing,孔广根,虫声,树杪秋声已不禁，那堪四壁动商音。咽残怨绿愁红地，冷入劳人思妇心。豆叶翻风篱落晚，苔花蚀雨寺门深。一樽自引舒清啸，助尔长吟更短吟。,6
Ming,王叔果,梅雨潭 其一,结迹趋名山，披衣陟元境。焕然象界新，逖矣尘嚣屏。古祠面水开，宝塔凌霄影。丛林列青松，香台依翠岭。萝径通逶迤，莲房备幽靓。满座凝妙香，酌泉试佳茗。净苑久榛芜，物华兹管领。移席坐梅潭，沿流溯皇井。风叶逐杯翻，岩瀑浸衣冷。摩崖阅旧题，临渊鉴清影。夷歌调转悠，暮归兴犹悜。溪碓乱秋声，禅灯留夕景。感时岁杪临，翻经夜分静。相对结跏趺，闻钟发深省。,5
Qing,方长华,挽崇绚联,海角励清勤，那堪帏簏无遗，倘遇刚峰无愧色；天心难测度，忍使唱随偕老，甫临琼岛证仙缘。,6
NanBei,刘令娴,和婕妤怨诗,日落应门闭，愁思百端生。况复昭阳近，风传歌吹声。宠移终不恨，谗枉太无情。只言争分理，非妒舞腰轻。,1
Tang,包何,同李郎中净律院梡子树,本梡稀难识，沙门种则生。叶殊经写字，子为佛称名。滤水浇新长，燃灯暖更荣。亭亭无别意，只是劝修行。,2
Song,文彦博,山中隐者,尘中久绝迹，谷口自忘机。草桥凌晨出，柴车向夕归。磴泉濡蕙带，径竹败荷衣。借问何为者，山中尝采薇。,3
Song,王鈇,其二,可是伤春故癯瘦，未应无意作娉婷。不须更向岭头觅，只此松煤更典型。,3
Qing,尹鑴,有感,我来卜筑骊江上，日日凭轩俯碧流。物外即今成荡轶，人间何处不喧啾。每逢花月为良友，时至渔樵亦胜游。只道此心无得丧，任教风浪泊虚舟。,6
Tang,无名氏,题閒处士隐居,野老南湖上，茅檐向水低。应门仲躬子，举案伯鸾妻。篱下山花笑，窗前谷鸟啼。犹言近人境，不似武陵溪。,2
Song,万俟绍之,游建康碧瑶洞,洞口筼筜几百竿，洞深襟袂易生寒。鹿眠桃坞春常在，鹤唳松梢夜未阑。瓦鼎香腾秋雾薄，石盘棋撒晓星残。道人许换尘凡骨，同向坛前说炼丹。,3
Tang,王梵志,题阙 其一,兄弟须和顺，叔侄莫轻欺。财物同箱匮，房中莫畜私。,2
Ming,于太夫人刘氏,故城过父友李公旧居,暮云深锁故城春，绿树苍烟旧白蘋。昔日高楼双燕子，定巢无处往来频。,5
Tang,僧澹交,效古,荣辱又荣辱，一何翻与覆。人生百岁中，孰肯死前足。玄鬓忽如丝，青丛不再绿。自古争名徒，黄金是谁禄。,2
Qing,卜舜年,春晴山居,水满失滩沙，林开曳䌽霞。晴来旋晒药，雨过急收茶。莺坐一身柳，蜂归两股花。人言无事得，多事最山家。,6
Song,史声,送别严希孟,岁暮送行舟，寒烟古渡头。渚禽冲客起，野水带冰流。经史探深趣，江山属壮游。莫将和氏璧，轻向暗中投。,3
Song,王仲简,赠耿郎中,得接英贤喜可知，人生能得几多时。自从别后颜容改，恰似庭前雨旧碑。,3
Tang,吴霭,句,烟随红焰断，化作白云飞。,2
NanBei,袁伯文,楚妃叹,玉墀滴凄露，罗幌已依霜。逢春每先绝，争秋欲几芳。,1
Ming,尹之和,其二,狂歌浪咏已忘年，岂料晴阴月屡旋。渐老更思行不健，多闲始觉坐能坚。松声带雨惊人梦，春色冲寒着柳眠。碧石晴江真胜界，何须乘鹤伴神仙。,5
Ming,方尚斌,赤壁,丹崖壁立何嵌嵚，万仞下插沧江深。带郭连冈迥作障，倚空叠石高为岑。乾坤开辟几千载，陵谷迁移此山在。三分割据如梦中，往事随波向东海。子长年少颇好游，我亦鼓柁潇湘流。五月莫过滟滪石，累日更宿峥嵘洲。舟人指点话赤壁，壁下清风宛如昔。云根半掩赤壁青，水面一片沧江白。从来人世几登临，俯仰徒悲千载心。苏子贤豪已陈迹，两赋留传空至今。,5
Yuan,王玠,西江月,学道先明玄牝，修真须用工夫。三般药物不偏枯。也要坚刚一悟。月下擒来玉兔，海中捉出金乌。半时运火入坤炉。鍊得神丹坚固。,4
Song,耕吴,村庄即事,菊过重阳尚吐香，晚秋风景属村庄。日羹野菜同妻饭，时倩邻刍对客觞。霜后树枝多老丑，雨馀山色半微茫。近来少入城中去，为爱闲居滋味长。,3
NanBei,周弘让,留赠山中隐士诗,行行访名岳，处处必留连。遂至一岩里，灌木上参天。忽见茅茨屋，暧暧有人烟。一士开门出，一士呼我前。相看不道姓，焉知隐与仙。,1
Yuan,李行道,天下乐,哥哥也你便有甚脸今朝到我行。听说罢这衷也波肠。张林云：妹子也。我也是出于无奈。特特投奔你来。没奈何。不论多少。赍发些盘缠使用。等我好去。正旦唱：口声声道是无奈何。哥哥也你既无钱呵怎生走汴梁。张林云：妹子。你也不必多说了。你不赍发我。教那个赍发我。正旦唱：你今日投奔我个小妹子。只要我赍发你个大兄长。带云：你不道来。唱：可不道是男儿当自强。,4
Tang,匡山和尚,示徒颂,匡山路，匡山路，岩崖崄峻人难措。游人拟议隔千山，一句分明超佛祖。,2
Tang,王建,冬夜感怀,晚年恩爱少，耳目静于僧。竟夜不闻语，空房唯有灯。气嘘寒被湿，霜入破窗凝。断得人间事，长如此亦能。,2
Ming,王蒙,陈维允荆溪图,太湖西畔树离离，故国溪山入梦思。辽鹤未归人世换，岁时谁祭斩蛟祠。,5
NanBei,阳固,刺谗诗,巧佞巧佞，谗言兴兮。营营习习，似青绳兮。以白为黑，在汝口兮。汝非蝮虿，毒何厚兮。巧佞巧佞，一何工矣。伺间伺忿，言必从矣。朋党噂𠴲，自相同矣。浸润之谮，倾人墉矣。成人之美，君子贵焉。攻人之恶，君子愧焉。汝何人斯，谮毁日繁。予实无罪，何骋汝言。番番缉缉，谗言侧入。君子好谗，如或弗及。天疾谗说，汝其至矣。无妄之祸，行将及矣。泛泛游凫，弗制弗拘。行藏之徒，或智或愚。维余小子，未明兹理。毁与行俱，言与衅起。我其惩矣，我其悔矣。岂求人兮，思恕在己。,1
Tang,向瓒,乘烟观蒋炼师①,怪得盘跚不上升，白云蹋绽紫云崩。龙腰凤背犹嫌软，须问麻姑借大鹏。,2
NanBei,朱超,对雨诗,当夏苦炎埃，习静对花台。落照依山尽，浮凉带雨来。重云吐飞电，高栋响行雷。洒树轻花发，滴沼细萍开。泛沫萦阶草，奔流起砌苔。无因假轻盖，徒然想上才。,1
Yuan,李文蔚,那吒令,这鱼呵。重七斤八斤。你若是博呵。要五纯六纯。着小人呵。也觅一文半文。带云：主人家有么。唱：快与我抹下浅盆。磨下刀刃。你看我雪片也似批鳞。,4
Ming,王缜,其四 住春阁即温泉阁,杰阁隐温泉，临流倦欲眠。清含云外影，春在水中天。大块浑无迹，洪炉暗有烟。知君豪杰士，高咏自超然。,5
Tang,王棨,月前菊,秋菊近重阳，原头复道旁。丛滋寒露绿，花绽晚风黄。蘖染枝枝艳，星分处处芳。乍疑金散野，遥误叶经霜。篱下何人采，樽中满座香。唯应未归客，对此欲沾裳。,2
Qing,丁谦,题夏闰枝青镫有味图,至文肇六籍，洙泗执枢纽。鲁论四教垂，文实居其首。天地虽广大，万物虽繁茂。厥理靡不包，一一资析剖。譬如城门轨，万马此辐辏。自遭秦坑焚，汉兴葺残漏。讹谬日渐增，糠秕遂杂糅。厥后流益分，笙簧百家奏。经史子集区，金石梨枣寿。儒者生近今，简册如山阜。区区两目力，讵易遍寻究。又况是非间，错互眩妍丑。出主或入奴，输攻而墨守。谁能折其中，轇轕辨纷纠。夙昔有志斯，披诵就窗牖。荧然夜一檠，不觉柄移斗。所嗟识趣卑，衣食复奔走。所学无一成，蹉跎竟谁咎。闰兄劝学人，翩翩绍华胄。研摩日不遑，未恃得天厚。我时共折证，悬河资辨口。醰然心得言，岂屑拾牙后。示我青镫图，小册恰藏袖。开帙肖清神，夜景亦深秀。梧桐三两株，竦立秋光候。萧萧竹几丛，掩映茅亭右。斗室煜孤镫，书外百无有。恍闻金石声，琅琅激林薮。我时将南旋，惜别同心友。敬当临歧言，得勿附琼玖。相期各努力，业成致不朽。此味殊酸咸，知音果谁某。还拟问铜芽，历历心领否。,6
Ming,文肇祉,虎丘,出城将数里，尘土离人寰。远见林端塔，来登寺里山。云飞千顷碧，石点一台斑。箫鼓中流起，白公堤上还。,5
Tang,于武陵,赠卖松人,入市虽求利，怜君意独真。斸将寒涧树，卖与翠楼人。瘦叶几经雪，淡花应少春。长安重桃李，徒染六街尘。,2
Ming,王叔承,渡江望金焦忆往岁与商任叔陆伯玉游兹来陆归商死矣感而有述,忽破风尘梦，凄然感旧游。山川来往处，生死别离愁。沙雁青斜照，江豚黑上游。乾坤汝南北，无限此生浮。,5
WeiJin,傅咸,赠太尉司马虞显机诗,帝崇元淑，妙选其属。命子是佐，增衮之缛。,0
Song,王秠,凉轩,异政丰馀暇，新轩雅构成。云成檐外落，魂自座中清。尽日松风响，通宵花月明。琴觞暂舒啸，才用即登瀛。,3
Yuan,汪用敬,过毕冲,夜宿琴溪铺，朝行柿木坊。青峰照残月，红树染新霜。渐喜城闉近，何愁道路长。庞山重回首，安得继馀芳。,4
Yuan,孟汉卿,古水仙子,呀呀呀猛见了。嗨嗨嗨諕的我悠悠魂魄消。将将将纸钱来忙遮。把把把泥神来紧靠。慌慌慌我这𥚃掩映着李文道云：我来望哥哥。受你兄弟两拜。正末唱：。他他他走将来展脚舒腰。我我我向前来仔细观了相貌。是是是我兄弟间别身安乐。请请请免拜波李文道。,4
Yuan,王彝,其三 吐月峰,势作金蟆立，呀然仰太清。每当三五夕，先放半规明。,4
Ming,王宾,朱梁墓,行行一里近娄门，有汉朱梁坟尚存。人欲知他身种德，其家多代出贤孙。,5
Qing,王烻,游古费城北岭寺,岭无依傍势孤尊，带水屏山开寺门。晴潦白侵空碛界，春畴绿到远峰根。层层栝柏依岩屋，历历鸡豚对岸村。却下西坡归路晚，回头殿角夕阳痕。,6
Ming,王行,寄衍独庵斯道,蒲团功向熟，那许业缘侵。悟道原非佛，论诗却见心。钵香红稻米，屋老绿萝岑。吾亦惟求静，支筇盍远寻。,5
Song,方翥,立秋,星光如月映长空，惊起愁眠夜向中。残暑不妨欺枕簟，隔窗鸣叶是西风。,3
Qing,丁酉山,缺题 其一,不见谭经井大春，无缘江海作比邻。北门锁钥曾为客，西掖丝纶有几人。百里音尘云共断，廿年交道月犹新。绣衣前度应追忆，可复清秋一问津。,6
Tang,僧可朋,桐花鸟,五色毛衣比凤雏，深花丛里祗如无。美人买得偏怜惜，移向金钗重几铢。,2
Qing,丁宝濂,放鸭,斗鸭栏空水半萍，绿头蹴起浪花腥。数声唼喋穿波去，日逐群鸥傍蓼汀。,6
Ming,王尚綗,答陈虞山,姑苏江口怀君地，梦里分明数往还。罢药焚香开旧卷，小亭终日对虞山。,5
Ming,尹自任,次韵,孤鸿独鹤更谁邻，天外形骸两逐臣。边草有情生晚绿，故园无主已残春。楚儒心事醒吟日，贾傅情怀痛哭辰。虚负百年忠孝计，夕阳相送涕沾巾。,5
WeiJin,郭元祖,其十二 吕尚,吕尚隐钓，瑞得赪鳞。通梦西伯，同乘入臣。沈谋籍世，芝体鍊身。远代所称，美哉天人。,0
Ming,丁熿,奉答三足堂简后,仰止云门皓，遐哉海屿囚。紫芝歌几阕，冥凤翮无休。四罪应为绝，三危特见优。信非公冶子，何用鲁翁收。,5
Tang,僧慧救,曜日颂,见物明明绝见尘，闻声浩浩亦非因。宗师真示无闻见，未晓徒劳见月新。,2
WeiJin,庾统,朱明张臣尉赞,诗咏张仲，今也朱明。輶财敦友，衣不表形。寡妻屏秽，棠棣增荣。臣尉邈然，丑类感诚。,0
Ming,史谨,渡江,解缆过江南，呼童莫挂帆。山花红簇锦，堤柳碧拖蓝。风景虽堪画，吾曹也不凡。投鞭与击楫，何必此时谈。,5
Tang,僧志定,逸句,惟有樽前今夜月，当时曾照堕楼人。梧桐叶老蝉声死，一夜洞庭波上风。,2
Tang,李峤,侍宴长宁公主东庄应制①,别业临青甸，鸣銮降紫霄。长筵鹓鹭集，仙管凤皇调。树接南山近，烟含北渚遥。承恩咸已醉，恋赏未还镳。,2
WeiJin,王彪之,与诸兄弟方山别诗,脂车总驰轮，泛舟理飞棹。丝染墨悲叹，路歧杨感悼。,0
Tang,李逢吉,和严揆省中宿斋遇令狐员外当直之作,致斋分直宿南宫，越石卢谌此夜同。位极班行犹念旧，名题章奏亦从公。曾驱爪士三边静，新赠髯参六义穷。竟夕文昌知有月，可怜如在庾楼中。,2
Ming,王翰,山房秋夜寄鲁客,寂寞山居悄，相思望转迷。江空寒雁落，树尽暮云低。生事悲秋草，交情忆剡溪。西斋愁不寐，风雨共凄凄。,5
Tang,吴筠,其十一,九龙何蜿蜿，载我升云纲。临睨怀旧国，风尘混苍茫。依依远人寰，去去迩帝乡。上超星辰纪，下视日月光。倏已过太微，天居焕煌煌。,2
Qing,毛俊臣,挽曾纪泽联,万里乘槎，博望功名流绝域；九原赍志，希文心事在当年。,6
Song,元绛,诏修两朝国史开局日赐筵史院和首相吴公席上韵,殿帷昕对罢，省户雨阴馀。诏赐尧尊酒，人探禹穴书。夔龙方客右，班马盖徒欤。径醉俄归弁，云西见日车。,3
Song,方翥,冬夜忆谦之,忽忆夫君阻笑言，出门南望欲飞翻。孤诚隔水初浸夜，画角因风自入村。短句有时随意得，古心近日与谁论。未除习气君应哂，月冷梅香易断魂。,3
Yuan,王艮,其二 寒穴泉,石窦出寒冽，湛湛天影平。处静能自洁，不汲元无声。饮之烦热除，鉴此毛骨清。寄语沈酣者，一啜当解酲。,4
Yuan,吴克恭,城边柳条,城边柳条春意动，近者力至复低垂。须令傍水留披拂，不独撩人管别离。过月即看邻绮树，卜巢还许借黄鹂。荒州物色犹如此，若在御沟应更奇。,4
Yuan,王丹桂,上丹霄 入道,死生催，轮回迫，没休期。向迷津、苦海争驰。会逢圣代，真仙垂教度群迷。顿然唤觉，梦浮生、疏远轻肥。头如蓬，面如垢，情如醉，貌如痴。处闲闲、穷究幽微。嘉祥得也，料应尘世少人知。灵风飘荡，静乾坤、月照华夷。,4
Yuan,尹廷高,其二,读了杜陵诗，伤今思故时。见应经事老，贫悔治生迟。醉可忘荣辱，吟无救乱离。老夫从所欲，世事尚堪为。,4
Ming,孔弘泰,游鲁泮宫,雨馀无事日，情思正悠然。曲径连芳草，高台锁暮烟。幽芹香馥馥，皓月影悬悬。鲁泮闲游处，何须画辋川。,5
NanBei,江总,入龙丘岩精舍诗,法堂犹集雁，仙竹几成龙。聊承丹桂馥，远视白云峰。风窗穿石窦，月牖拂霜松。暗谷留征鸟，空林彻夜钟。阴崖未辨色，叠树岂知重。溘此哀时命，吁嗟世不容。无由访詹尹，何去复何从。,1
Tang,宋光嗣,判导江县申状封皮上著状上门府衙,敕加开府，不是门府。典押双眇，令佐单瞽。量事书罚，胜打十五。令佐盘庚，典押岁取。事了速归，用修廨宇。,2
Qing,王贞仪,长相思 偶作,雁南归。客难归。一纸家书寄每迟。愁心没尽期。晓风嘶。晓星稀。梦到家园觉后疑。邻鸡喔喔啼。,6
NanBei,徐摛,胡无人行,列楹登鲁殿，拥絮拭胡妆。犹将汉闺曲，谁忍奏毡房。遥忆甘泉夜，暗泪断人肠。,1
Song,勾涛,送孙太冲守怀安,云顶峰崛奇，金渊水清写。勉从山水游，切勿轻民社。,3
Qing,方浚师,岭西道头门春联,十三年忝掌丝纶，曾赋早朝诗，尚余袖底炉烟，囊中银管；万千家共跻仁寿，愿斟元日酒，好劝农勤稼穑，士乐弦歌。,6
Tang,元稹,咏廿四气诗 寒露九月节,寒露惊秋晚，朝看菊渐黄。千家风扫叶，万里雁随阳。化蛤悲群鸟，收田畏早霜。因知松柏志，冬夏色苍苍。,2
Yuan,李真人,忆江南,还丹道，金水号良媒。须得华池终见宝，徒将砂向黑铅坯。莫妄损三才。,4
Ming,王夫之,其二,昨夜梅边约，春情悄不禁。刀环光阵阵，佛火照心心。箕颍徐生拙，江湖魏子深。南阳凭羽翼，恩泽放山林。,5
Tang,宋人著作中所载唐五代神仙鬼怪诗,赵旭酬青童君诗,凡庸弱质感天仙，欢合交情仅一年。十载为期专在念，莫忘历历枕前言。,2
Song,王寀,题紫团山三十六景 迎阳峰,阳燧初升八极车，飞光犹带赤城霞。山英固有葵心在，不许群峰取次遮。,3
Tang,王播,其二,上堂已了各西东，惭愧阇黎饭后钟。三十年来尘扑面，如今始得碧纱笼。,2
Song,文及翁,和太傅平章贾魏公咸淳庚午冬大雪遗安抚潜侍郎,身游廊庙意山林，六出花开一寸心。平地尺书叨载史，瞻天班贺齿诸任。屡丰岁事常如昔，太素风光直到今。收敛神功放晴景，白河半夜扫层阴。,3
Tang,丘丹,奉酬韦苏州使君,久作烟霞侣，暂将簪组亲。还同褚伯玉，入馆忝州人。,2
Yuan,王逢,洞虚观玩月,独立鬓萧骚，天风吹绮袍。石林秋后薄，香殿月中高。句落丹山凤，神游沧海鳌。仙人渺何所，灵响度云璈。,4
Tang,丁仙芝,戏赠姚侍御,繁霜晓幕鸣柏乌，待子兽炭然金炉。重门启锁紫髯胡，新披骢马陇西驹。头戴獬豸急晨趋，明光殿前见天子，今日应弹佞倖夫。,2
Song,逍遥子,茶庵,道人宴坐碧山阿，啄木敲门拟客过。吾境本无妖魅事，日长翻有睡为魔。,3
Tang,于武陵,友人南游不回因而有寄①,相思春树绿，千里亦依依。鄠杜月频满，潇湘人未归。桂花风半落，烟草蝶双飞。一别无消息，水南车迹稀。,2
Ming,王世懋,送陆元量出按广右,绣斧下雕题，花骢拂柳嘶。霜清八桂外，云碧五羊西。问俗安烽燧，飞章散鼓鼙。君家一片石，归路好重携。,5
WeiJin,郭元祖,其十三 啸父,啸父驻形，年衰不迈。梁母遇之，历虚启会。丹火翼辉，紫烟成盖。眇企升云，抑绝华泰。,0
Qing,牛焘,澜沧江,派落西荒外，洪涛卷地来。滩高飞怒雪，峡迫鼓潜雷。野渡绳争溜，岩梁栈欲摧。东南雄保障，声震渤溟隈。,6
Yuan,王国器,西江月 题洞天清晓图,金涧飞来晴雨，莲峰倒插丹霄。蕊仙楼阁隐岧峣。几树碧桃开了。醉后岂知天地，月寒莫辨琼瑶。一声鹤叫万山高。画出洞天清晓。,4
Tang,王建,闲居即事,老病贪光景，寻常不下帘。妻愁耽酒僻，人怪考诗严。小婢偷红纸，娇儿弄白髯。有时看旧卷，未免意中嫌。,2
Qing,王景琦,同钱青在夜饮赋此赠别,青灯酒数巡，寒夜独相亲。以我无家客，逢君失路人。吟魂消远道，坚骨炼长贫。又逐征鸿去，轻车少住轮。,6
Yuan,石盏德玉,混江龙,东君堪羡。买春光满地撒榆钱。你看那王孙蹴鞠。仕女鞦韆。书屧踏残红杏雨。绛裙拂散绿杨烟。我逐朝席上。每日尊前。可临郊外。乍到城边。据此景好着人无意相留恋。带云：若依的我呵。唱：则合这好花休谢。明月常圆。,4
Qing,牛焘,其二 初抵江岸,落日大江头，江分远近流。华阳此黑水，塞月古梁州。沙岸晴飞雨，渔灯夜泊舟。吟诗怀往哲，万里有高楼。,6
Ming,王润,落叶有感 其一,春风玉树锦成机，转眼秋风叶已飞。落日荒庭人不扫，相看搔首思依依。,5
Yuan,江文叔,西湖,桂林佳丽冠群城，父老从来不识兵。南峤昔虽多胜概，西湖今独擅佳名。,4
Qing,王式丹,其八,延清诗律压群贤，览胜寻题每拍肩。愧比王筠诗十咏，粗知雌霓诵新篇。,6
NanBei,孔宁子,牦牛赋,惟兹兽之攸生，亦栖遐而凭阻，遁绵野于岷隅，挹清源于庸渚。奔逸躅而伦𭷦，载贲首而乱羜，茸长牦之髟不髟思，戾狠情而首鼠。迈羔羊之如膏，侔蜉蝣之楚楚。既作表于礼乐，又为容于军旅。奉藩岳之休明，被戎荒而既序，班琛赂则来庭，超印蒟乎其所。,1
Yuan,汪睿,其二,有客来昆崙，抱璞将何适。熠熠含辉光，椟韫夜生白。荆舒人莫知，举世珍燕石。所以鲁仲尼，待价靡欣戚。,4
Ming,于若瀛,晚投清江浦,淮水吞江浦，孤帆晚复开。树移沙岸转，波逆海潮回。人语迎村杂，渔灯拂棹来。系舟犹未稳，寒漏已频催。,5
Song,王觌,望与诸公会于大慈闻海云山茶合江梅花开遂相邀同赏虽无歌舞实有清欢因成拙诗奉呈,野寺山茶昨夜开，江亭初报一枝梅。旋邀座上逍遥客，同醉花前潋艳杯。秀色霜浓方润泽，暗香风静更徘徊。仙姿莫遣常情妒，不带东山妓女来。,3
Tang,平曾,留别薛仆射①,梯山航海几崎岖，来谒金陵薜大夫。毛发竖时趋剑戟，衣冠俨处拜冰壶。诚知两轴非珠玉，深愧三缣恤旅途。明日过江风景好，不堪回首望勾吴。,2
Ming,方郑作,刀赠程自邑,昔客汴上来，曾遗西番刀。出鞘试，口吹断毫毛。裹以白鹿皮，缠以青丝绦。不逢拂拭人，尘埃甘自韬。把赠惭吾老，功名看汝豪。,5
Yuan,李明中,题秋山小景,家在夕阳三峡口，人行秋雨两岩间。不知何处堪图画，移得柴门到楚山。,4
WeiJin,挚虞,赠李叔龙以尚书郎迁建平太守诗,我有良朋，时惟李生。拊翼岐蜀，翻飞上京。明试以功，聿骏有声。三载考绩，剖符建平。（一章）惟彼建平，居江之濑。明明在上，率下和会。谁谓水深，曾不浮芥。谁谓旷远，王道无外。（二章）亦既受命，作式南蕃。枢机之发，化流夷蛮。多见阙殆，以慎尔愆。无自立辟，而逾短垣。（三章）龙爱同泉，凤恋共林。之子云往，我劳弥深。既有行李，以通其音。南龟象齿，实将云心。（四章）,0
Ming,叶宪祖,尾声,净：送君此去乘桃浪。稳取龙门直上生背介：只怕。点额应羞返故乡。,5
Tang,僧虚中,哭悼朝贤,前昨回私第，旋闻寝疾终。四邻方响绝，二月牡丹空。冢已迁名境，碑仍待至公。秪应遗爱理，长在楚南风。,2
Qing,井在,灞上轻薄行,风急长安道，日暮长安行。纷纷灞浐尘，向人衣上生。促轮乱马蹄，鞭影控悬旌。岂无素相识，有盖莫我倾。相逢游侠儿，足捷身致荣。去去不相顾，谁怜羁旅情。,6
Song,王九龄,祠庞颍公,贤哉庞颍公，天相佑仁宗。清规映当代，劲节摩秋空。皇祐维四年，蛮寇南海邕。委身任虎将，献馘鲁侯宫。又能识君实，荐鹗如孔融。人言主与宾，霜降鸣丰钟。至今勋业在，隐然齐岱嵩。少时居荫下，读书此堂中。三年足不市，纷华尘垢同。平生经纶志，于此涵养丰。梁间产灵芝，秀异郁青葱。殿角存琬琰，挥毫气吐虹。常时有识者，固知非卧龙。一朝十载遇，谈笑集勋庸。后人勤仰止，图像君子容。萧然堂庑间，香火一时共。地远尘不到，山高气自雄。松竹交荫郁，桃李间繁秾。堂经百年久，隳圮几一空。断砌行春蚓，败壁号秋蛩。僧有惟勔者，鼎施葺施工。兴仆广湫隘，疏林撤翳蒙。至今山下路，冠盖仍憧憧。我来为此邑，坐阅三年穷。催科本自拙，抚字亦何功。惟有心如水，庶几踵前踪。适当岁初吉，敛板揖清风。来携一壶酒，谨致三酬恭。昔尝怀此念，今乃遂我衷。作诗留壁间，聊以写鄙悰。,3
Yuan,周霆震,其二,颍蔡俄中起，荆襄转盼休。兵符留北府，臣节仗南州。万宇声华劫，千官富贵羞。圣恩覃雨露，未必乏嘉猷。,4
NanBei,北周明帝,过旧宫诗,玉烛调秋气，金舆历旧宫。还如过白水，更似入新丰。秋潭渍晚菊，寒井落疏桐。举杯延故老，今闻歌大风。,1
Yuan,李孟,在朝思乡,西望家山咫尺间，白头多病不知还。中书三入成何事，画里相看亦厚颜。,4
Qing,王原,余作石鼓诗蒙观察牧仲先生用子瞻原韵赐和因再用韵奉答并寄检讨朱竹垞先生,史籀大篆闻周宣，肇变虫鱼述遗叟。嬴氏次仲造八分，斯邈隶书供下走。蔡邕楷法张芝草，柔媚悦俗炙人口。趋今昧古贸是非，鲜解轾前但轩后。宁晓古作若溟渤，奚啻云梦吞八九。挢舌安敢侈钟王，插脚何由有颜柳。石鼓岿然灵光存，色正芒寒丽天斗。元气磅礴一画前，难从波磔寻跟肘。夹漈考證犹舛讹，子卿何人肆言莠。禹鼎汤盘始与参，峄碑岱铭焉足友。好古上故惭商彭，敏学下思追斗㝅。周文郁郁半磨灭，矧从仓颉辨蝌蚪。韩韦苏梅不复作，欲问奇字乏黄耇。如冥擿埴失其持，那瘈噬物信所嗾。我昨抠衣见斯鼓，肃穆钦爱等彝卣。芜词轧茁抒素怀，曾堪登歌习矇瞍。祇叹身未丁厥时，得窥宛委摩岣嵝。宋公属和太崛奇，春丽鲸铿写淳厚。直看千载敌髯翁，宁许中间置谁某。张生硬语壁垒坚，蚓窍蝇声我何有。公之为政美无度，狴犴空虚庭废杻。公馀艺苑恣跌宕，畿辅月明无吠狗。盘山山翠潞水烟，渲染大文世少偶。目览耳听给环请，对客擘笺诗几首。有叩辄应县洪钟，顾我寸莛怯撞棓。泰岳出云海浴日，部娄细流罔择取。櫜鞬周旋避三舍，窃欲从公剔瘢垢。鲁输巧攻当者靡，亟将朱公助墨守。愿屈燕许为此词，肯使公诗独不朽。附骥致远古有云，小年大年均石寿。,6
NanBei,萧诠,巫山高,巫山映巫峡，高高殊未穷。猿声不辨处，雨色讵分空。悬崖下桂月，深涧响松风。别有仙云起，时向楚王宫。,1
Qing,王文治,岁暮四首 其一,岁暮远游客，端居意若何。野霜沾草重，高树撼风多。此地盛冠盖，频年负薜萝。谁怜湖海气，羁旅未消磨。,6
Ming,丁惟宁,其四,谁驱乱石海鸥边，石上金卮促膝传。潮涌惊看云扑岸，涛平坐见水铺天。渔歌风度千寻浪，鲗墨霞飞五色笺。莫待安期乞异术，尘襟脱尽便神仙。,5
Yuan,艾性夫,秋阴,老蝉吟渐懒，愁蚓思无穷。数点菊花雨，一溪茅屋风。苔衣秋井绿，枫缬晓山红。急索鹑裘补，寒先及老翁。,4
Song,王钦若,送张无梦归天台山,天台琼台标奇状，赤城瀑布悬千丈。中有高人混姓名，不向迷涂随得丧。闲寻棋侣过清溪，静拨云根种紫芝。八卦炉中调姹女，三田宫里守婴儿。太平天子秉乾箓，内宁外肃均百福。直符受事紫微宫，三捧灵文降黄屋。冲漠玄台集九真，清净洪基化兆民。祥风拂袂来幽谷，志士乘蹻朝玉宸。相见开怀忘岁月，因论微言鉴毫发。万壑流泉岸不枯，四时春煦花常发。却避红尘思旧麓，空羡冥鸿归势速。囊中御制宠行歌，好与黄庭同诵读。,3
Tang,王绰,迎春东郊,玉管潜移律，东郊始报春。銮舆应宝运，天仗出佳辰。睿泽光时辈，恩辉及物新。虬螭动旌旆，烟景入城闉。御柳初含色，龙池渐启津。谁怜在阴者，得与蛰虫伸。,2
Yuan,王子一,赚煞,投至的山上采芝回。早难道江上踏青罢。眼见得路迢遥芒鞋邋遢。抵多少古道西风鞭瘦马。叹明朝回首天涯。谩嗟呀。那𥚃也出入通达。不觉的枯木寒烟噪晚鸦。望青山那搭。红轮直下。兀的是白云深处有人家同阮下。,4
Ming,叶维阳,准提阁送澹师还山,浮生半百此生多，回首风尘觉梦过。明月洲前曾指点，丹霞杖底唤蹉跎。招携有意淩烟浪，扳陟何时上薜萝。瓶钵悠然丝不挂，去来消息竟如何。,5
NanBei,陆厥,左冯翊歌,上林潏紫泉，离宫赫千户。飞鸣乱凫雁，参差杂兰杜。比翼独未群，连叶谁为伍。一物或难致，无云泣易睹。,1
Yuan,汪睿,濠梁行奉制赋送太师韩国公还乡,龙飞濠梁起淮甸，肇基金陵酣百战。诛陈夷张安东南，北定中原疾如电。秉旄仗钺清朔方，拱手垂衣正南面。泰山若砺海涵天，黄河如带江澄练。声威远布销兵戎，海隅西极咸趋风。不用汉兵三十万，大宛马萃天闲中。圣皇文德被海宇，天产英杰开勋庸。中山开平奋武烈，内辅太师韩国公。太师始由刀笔举，群雄纷争识真主。麾之不去情愈亲，日献吁谟阐丕绪。不矜不伐仁者心，克俭克勤前哲矩。平生雠怨那报酬，诸将劳能谁毁誉。百司庶务无稽留，剸繁治剧还优游。圣皇推诚重委托，太师悉力宣王休。汉比萧曹岂异绩，唐槩房杜称嘉猷。光辅功成请身退，锡爵颁养先公侯。白发朝天喜强健，彤庭从容频锡宴。一朝乡里锦衣荣，千载勋名青史见。太师恭慎人罕侔，圣皇显佑谁能先。旧基甲第新凌云，内府金钱表深眷。明庭盛典须咏歌，漫从馆阁徵文献。,4
NanBei,刘绘,饯谢文学离夜诗,汀洲千里芳，朝云万里色。悠然在天隅，之子去安极。春潭无与窥，秋台谁共陟。不见一佳人，徒望西飞翼。,1
Song,王志道,挽赵右司,化瑟初更世道清，宗臣只合在朝廷。谋猷况已弥台衮，姓字尤当列御屏。不向红云鸣玉佩，却随丹旐引刍灵。象贤喜有金闺彦，全似先生旧典刑。,3
Qing,王揆,临清阻泊,河渠启闭问官程，闸吏威尊阻客行。晓塔晴开篷外影，夜涛寒上枕边声。沙昏鱼菜喧新市，日暗牛羊下旧城。瓦砾不堪寻故迹，愁听父老话承平。,6
Qing,王苏,辛酉夏月苦雨 其一,莲华寺外起风漪，腹疾愁霖促鬓丝。卧佛与人分榻冷，湿云如我入山迟。平芜上屋开帘见，饥雀寻巢隔树知。话雨不禁危坐久，药炉火熟已多时。,6
WeiJin,曹植,吁嗟篇,吁嗟此转蓬，居世何独然。长去本根逝，宿夜无休閒。东西经七陌，南北越九阡。卒遇回风起，吹我入云间。自谓终天路，忽然下沉渊。惊飙接我出，故归彼中田。当南而更北，谓东而反西。宕宕当何依，忽亡而复存。飘飖周八泽，连翩历五山。流转无恒处，谁知吾苦艰。愿为中林草，秋随野火燔。糜灭岂不痛，愿与根荄连。,0
Ming,叶官,秋日游仙洞,三洞层岩宿雾中，携筇登眺胜崆峒。微茫树色千峰雨，远近秋声万壑风。风浪石含烟泛白，鹿田叶落半飘红。已寻飞练冰壶吐，直上朝真天地空。,5
Ming,王知谦,望湖亭忆别,望湖亭上访坡仙，倚遍危栏思渺然。彭蠡波涛翻白雪，匡庐林壑拥晴烟。客舟来往西风里，僧刹高低夕照边。遥忆故交分袂处，大姑山下水连天。,5
Qing,元理,改河竹枝词三首 其一,涨渚重翻旧渥洼，草青鹤脚深泥沙。严令行催力畚插，县官日日碧油车。,6
Ming,王凤娴,忆秦娥,长歌咽。芳魂不返徒悲切。徒悲切。寒烟苍树，为将愁结。乌栖哑哑人声绝。伤心一片中天月。中天月。可怜犹照，旧妆空阙。,5
Yuan,王翰,春暮约鲁客游雁湖,桂树淮南隐，缄书喜见招。几年悲落魄，今日任逍遥。擢秀名空在，搴芳趣转饶。也知簪组累，不似学渔樵。,4
Qing,尹廷兰,过故人山居,鸡声出谷口，乔木带山家。村落霁春雨，野风开杏花。蜗庐虾菜饭，石鼎枣芽茶。爱尔田间味，清谈到日斜。,6
NanBei,江洪,采菱曲二首① 其一,风生绿叶聚，波动紫茎开。含花复含实，正待佳人来。,1
NanBei,无名氏,元嘉中魏地童谣,轺车北来如穿雉。不意虏马饮江水。虏主北归石济死。虏欲渡江天不徙。,1
Tang,宋之问,冬夜寓直麟阁（一作王维诗）,直事披三省，重关闭七门。广庭怜雪净，深屋喜炉温。月幌花虚馥，风窗竹暗喧。东山白云意，兹夕寄琴尊。,2
WeiJin,王赞,杂诗,朔风动秋草，边马有归心。胡宁久分析，靡靡忽至今。王事离我志，殊隔过商参。昔往鸧鹒鸣，今来蟋蟀吟。人情怀旧乡，客鸟思故林。师涓久不奏，谁能宣我心。,0
Song,方信孺,石屏堂,月峡旁通玉液池，䌽舟争胜出宫闺。荒台今日人相问，野草无言日自西。,3
Qing,丁宝濂,中秋赏月,三分明月二分秋，处处画帘半上钩。人比袁宏思泛渚，我非庾亮懒登楼。广庭且作霓裳舞，圆魄无劳玉斧修。占尽一年惟此夕，兴酣恐报五更筹。,6
Tang,王播,题木兰院（一作惠照寺）二首 其一,三十年前此院游，木兰花发院新修。如今再到经行处，树老无花僧白头。,2
Qing,丁柔克,挽张之洞联,正气本同文相国；大名何异武乡侯。,6
Qing,尤侗,至建宁送朱素书往汀州,细雨钱塘共放舟，残镫浊酒几淹留。日扶短竹穿危岭，夜拥寒衾枕急流。山鬼路深花窈窕，土人语杂鸟钩辀。送君更上临汀去，春水平添万里愁。,6
Ming,方维仪,春庭,烟含堤柳水潆沙，寄寓秦淮已作家。一度空庭人寂寞，不知溪上落梅花。,5
Yuan,李淦,句,天下今无读书者，人间惟有作诗人。,4
Qing,于范,蝶恋花 过村西大士庵,浪拍渔天帆去杳。野岸鸣榔，半缀低茅小。啼鸟声中人事少。斜阳西下荒湖杪。隔浦采菱歌窈窕。断送行人，目尽烟波渺。衣角晚凉风袅袅。高云一片疏钟绕。,6
Tang,措多,入古寺作（题拟）,此寺何年造，问僧僧不知。系马枯松下，拂尘读古碑。,2
Yuan,元好问,其二,海内兵犹满，天涯岁又新。龙移失鱼鳖，日食斗麒麟。草棘荒山雪，烟花故国春。聊城今夜月，愁绝未归人。,4
Ming,公鼒,岣岣崖,桥山西北寺，一谷隐千峰。曲折崖屏掩，高低门栈重。传觞猿饮涧，倚盖鹤巢松。小憩听泉久，东岩已暮钟。,5
Ming,王缜,送吕仲仁太仆,玉树精神异，银台物望高。论文追汉魏，飞笔下刘曹。国富还堪问，民穷未可劳。滁阳无限景，山水正滔滔。,5
Tang,王绩,读《真隐传》见披裘公及汉滨老父因题四韵,被褐延陵径，耕田汉水阴。由来驩击壤，何处视遗金？季子停骖谢，张温下道寻。世人无所识，谁知方寸心？,2
Ming,孔克坚,王官谷司空图隐居,避暑王官谷，翛然兴不群。飞泉落秋雨，茂树结寒云。天影临流见，舂声隔竹闻。时同三二友，尊酒坐论文。,5
Ming,史谨,次袁外史病中韵 其一,金门袁外史，一病近如何。药裹关心久，霜华点鬓多。喜眠身尚怯，断饮气伤和。松下时行乐，逢人强笑歌。,5
Yuan,元恺,其三,地控漳东最上游，檐牙高啄白云秋。文窗耀日晴如拭，翼瓦翔烟晓欲流。雅集衣冠仪楚楚，遥临轩旆影悠悠。阶前盈尺容相借，收拾新诗入笔头。,4
Yuan,周驰,其三,江间小艇数能乘，活计今如船子僧。近喜老妻能斫脍，欲令稚子学扳罾。,4
Tang,王希明,丹元子步天歌 太微宫,上元太微宫，昭昭列象布苍穹。端门只是门之中，左右执法门西东。门左皂衣一谒者，以次即是乌三公。三黑九卿公背傍，五黑诸侯卿后行。四个门西主轩屏，五帝内坐于中正。幸臣太子并从官，乌列帝后从东定。郎将虎贲居左右，常陈郎位居其后。常陈七星不相误，郎位陈东一十五。两面宫垣十星布，左右执法是其数。宫外明堂布政宫，三个灵台候云雨。少微四星西南隅，长垣䨥䨥微西居。北门西外接三台，与垣相对无兵灾。,2
Qing,方朝,藐姑山,一角青天缺，孤峰补白云。洞深泉自出，山险路难分。日月愁关锁，风雷乱见闻。但令栖隐去，何必遇神君。,6
Qing,六十七,赪桐花限龙字①,枝柔叶厚碧痕浓，色艳还看花发重。朱萼临风迷紫蝶，丹须和露抱黄蜂。剪残红锦枝头见，敲碎珊瑚月下逢。好是年年誇竞渡，鲜妍如火映鱼龙。,6
Tang,李乂,哭仆射鄂公杨再思,端揆凝邦绩，台阶阐国猷。方崇大厦栋，忽逝巨川舟。白日铭安在，清风颂独留。死生恩命毕，零落掩山丘。,2
Ming,方勉,题黄山,杖黎得得入云看，中有幽篁下有兰。百道飞泉鸣玉佩，千寻石柱架琼峦。隔林幢影招青鸟，出洞箫声送彩鸾。地位清高人罕至，好收风景入琴弹。,5
Song,王道坚,临终诗,无心曾出岫，倦翮早知还。为报长安使，休寻海上山。,3
Ming,尹绍宗,和韵,事在朝廷客锦州，州中时有望乡楼。看云步月思家泪，临水登山去国忧。,5
Yuan,吴礼,题孙甥子恭孝友堂,我爱孙郎好弟兄，若翁虽死亦如生。春风堂上慈颜喜，日日开帘看紫荆。,4
Yuan,僧圆至,送宗杰归青门山,归路梅花树树春，莫将好景付悲辛。明年君到青门寺，我亦来为寺里人。,4
Yuan,李子飞,句,花迎玉殿红千树，柳拂金沙翠万条。层岚蔽日云当户，阴瀑含风雪满床。,4
WeiJin,袁光,诗,室有人应有候。要边鸣佩谁佩之。,0
Qing,王裕春,挽彭玉麟联,军练水犀，绩高路马，曾发愤与长江天堑为雄，千里镜同清，画守尚存前部曲；皇资柱石，士景斗山，早图形迈崇德昭勋而上，九霄星忽落，归休犹是旧书生。,6
Yuan,文质,行路难,行路难，历九土，猛虎当途狼在坞。满目莽苍荆菅深，猎者谁为施弶弩。行路难，渡江河，其中岂无蛟与鼍。行舟往往看风色，如山大浪扬惊波。水陆之险尚可平，人心对面干戈横。浮云变态在焂忽，阴矢设毒无猜惊。君不见史伯鱼，处世以直诚非愚，西边鹊噪东啼乌。行路难，堪嗟吁！,4
Qing,毛会建,回雁峰,山到衡阳尽，峰回雁影稀。更怜归路远，不忍更南飞。,6
Yuan,方回,其六,菜梜朝酲后，茶瓯午困前。入帘禽避弹，升灶蚁求膻。观物因多感，谋生各务全。蚕登新麦贱，田叟荷皇天。,4
Yuan,吴龙翰,古岩寺,古岩灵迹异，故故兀吟鞍。石溜溅棋湿，松风冱笛寒。露华僧衲重，曙色佛灯残。白社开何日，谈经上石坛。,4
Song,毛直方,赠叠山先生,一襟书传日星悬，湖海声名五十年。事不求知惟此理，文之未丧岂皆天。人方惊怪欧阳子，我独悲伤鲁仲连。看镜倚楼秋已暮，风巾霜屦重依然。,3
Song,毛幵,瑞香花,众妙与春竞，纷纷持所长。此花最幽远，如以礼自将。猗兰敢回步，薝卜亦退藏。,3
Qing,丁三在,题亚子湖海行吟草,一水分吴越，乘将范子舟。袖中诗卷在，襟上酒痕留。司马千金赋，元龙百尺楼。故园松菊好，何事狎浮鸥。,6
WeiJin,王肃,格虎赋,羽骑云布，兰车星陈。,0
Qing,卞士云,五咏堂联,光禄诗，文节书，大府来时开胜境；王公冕，将军画，名山何日得重游。,6
Qing,方曾祜,寻秋,寒雁际秋来，严霜所不避。梁燕翩翩飞，秋社辞巢去。繁华羡春荣，萧索生弃置。岂识高骞心，原不畏憔悴。去住任春秋，乾坤总如寄。,6
Song,王罙高,其二,今夕是何夕，南极见祥光。自天飘下佳气，五色覆黄堂。为借盐梅妙手，暂对裤襦欢颂，森戟护凝香。馀事剩吟咏，金薤灿琳琅。眷田园，松径旧，菊畦荒。欲乘风驭归去，策杖纵相羊。物外乾坤自在，壶里无尘日月，千岁傲羲皇。天意未应许，军国要平章。,3
Qing,王德溥,落镫后里人竞胜复增一夜有作,人情苦贪不知止，五夜踏镫兴未已。贫家一盏几踌躇，太仓粒粟漫相拟。宋朝业请增上元，钱氏买添见野史。笙歌合沓既尽欢，星月辉光尽堪喜。好乐无荒忆古风，极盛难继鉴物理。长官方且训勤俭，下里胡为竞奢侈。欲作长镫录鄙词，敬告高人定弗訾。,6
Ming,方向,隆安郊行,红情脉脉透花梢，绿意津津上柳条。酒旆飏风连野店，茶烟冲雨过溪桥。江山我自诗中写，人物谁来画里描。十日闭门今日出，欲从庄子问逍遥。,5
Qing,尹世观,次俛仰亭韵 其二,吾祖重游地，遗孙此又来。湖山新眼界，松竹旧阶隈。凭倚华轩豁，眺望爽气开。百年流水逝，怊怅短章裁。,6
Yuan,王实甫,赏花时,万草千花御苑东。簌翠偎红彩绣中。满地绿茸茸。更打着军兵簇拥。可兀的似锦胡衕。,4
Yuan,王结,沁园春 忆故人,盖世英雄，谷口躬耕，商山采芝。甚野情自爱，山林枯槁，臞儒那有，廓庙英姿。落魄狂游，故人不见，蔼蔼停云酒一卮。青山外，渺无穷烟水，两地相思。滦京着个分司。是鸣凤朝阳此一时。想朝行惊避，豸冠绣服，都人争看，玉树琼枝。燕寝凝香，江湖载酒，谁识三生杜牧之。凝情处，望龙沙万里，暮雨丝丝。,4
WeiJin,张翰,杂诗三首 其一,暮春和气应，白日照园林。青条若总翠，黄华如散金。嘉卉亮有观，顾此难久耽。延颈无良涂，顿足托幽深。荣与壮俱去，贱与老相寻。观乐不照颜，惨怆发讴吟。讴吟何嗟及，古人可慰心。,0
Yuan,李介石,和西湖竹枝词,春晖堂前挽郎衣，别郎问郎何日归。黄金台高倘回首，南高峰隐白云飞。,4
Qing,方还,其四 大同,马头北去是云中，极目川原处处通。绕镇卫城分十五，沿边都阃辖西东。颓垣正接葫芦月，旷野长吹雕鹗风。闻道频年还调戍，诸臣何策建奇功？,6
Ming,尹暄,次韵,一见无端已十旬，还忘貌敬只心亲。最怜肮脏违今世，唯有文章继古人。杜老消中秋更早，岑生雨后语多新。君家酒熟吾当去，尽日杯行不问巡。,5
Song,文彦博,玉阶树,亭亭依玉砌，郁郁尽琼枝。璧月夜虽照，金风秋更吹。陈宫唯是唱，汉殿只应悲。似有君轩恋，岁寒终不移。,3
Yuan,周霆震,其三,所至失坚城，宜令鼠辈轻。茫茫谁报国，草草众兴兵。吴楚悬三户，河山隔上京。几时苏北望，飞骑报尘清。,4
Yuan,吴莱,其三 龙峰孤塔,老眼前头尺五天，真龙角上正攀缘。规模白马驮经过，想像玄鳗护塔眠。梵呗将回知磬绝，神珠欲陨见灯悬。何妨宴坐初禅界，蠛蠓纷飞即大千。,4
Ming,方九叙,赋得燕燕于飞,小院百花香，轻帘双燕翔。影随春陌近，声入午风长。趁蝶回雕砌，衔花赴彩梁。空闺朝复暮，徒切画眉长。,5
Tang,于邵,秦州都督吴公写真赞,英姿一绝，自出常伦。挥毫得妙，又全其真。真不失旧，旧有弥新。挺如鹗立，婉似虹伸。当封在骨，得正从神。绿车协相，白马称珍。吴侯吴侯，翻然收秦。爱而不见，见似思人。,2
Song,王右丞,句,寻得天花伴众芳。,3
Yuan,王吉昌,降中央,廓玄览神清，性净健体轻驰。无涯炳焕光飞。月样披离。挥霍千灵变态，触处头头显仪。念慧除迷。拍怀冰莹赴瑶池。嘉宾燕会，散异香、氤氲绛帏。乐奏清音相陪，庆饮神怡。无生体段，笑傲归、真境宠绥。浩劫圆明，迥超无上混希夷。,4
Yuan,吴莱,次韵柳博士五泄山纪游二首 其一,日晓行呼野鹤群，山溪五级洗岩氛。虹霓射壁从空现，霹雳搜潭到地闻。桑苧茶铛遗冻雪，偓佺药杵落晴云。飘然早已同仙术，老我曾探岳渎文。,4
Yuan,李思衍,思明州摩云岭,二到摩云顶𩕳头，雨花湿透褐驼裘。草荒行路几百折，茅盖前峰又一州。雁泽流离新户口，鹿场町疃旧田畴。太平有象重生聚，甲洗天河剑买牛。,4
NanBei,庾仲容,咏柿诗,发叶临层槛，翻英糅花药。风生树影移，露重新枝弱。苑朱正葱翠，梁乌未销铄。,1
Song,王霁,和吴公仲庶游海云寺,大帅新谣十五州，残春摸石是遨头。氲氲喜气随民遍，冉冉风光尽日流。野俗只知观宴赏，主人非独为嬉游。晚回都骑箫鼙引，观稼郊原亦暂留。,3
Yuan,李穑,村家,村家虽索寞，见客便欣然。夜酒三杯稳，晨餐一味便。小泉生石底，芳草到阶前。门巷经过少，农夫政力田。,4
Yuan,李兴,育德亭,峰头泉飞六月凉，东南宾主曲流觞。松阴密叶清如许，诗酒开怀兴更长。,4
Tang,李乂,奉和春日游苑喜雨应诏①,仙跸九成台，香筵万寿杯。一旬初降雨，二月早闻雷。叶向朝霁密，花含宿润开。幸承天泽豫，无使日光催。,2
Tang,戎昱,闰春宴花溪严侍御庄,一团青翠色，云是子陵家。山带新晴雨，溪留闰月花。瓶开巾漉酒，地坼笋抽芽。䌽缛承颜面，朝朝赋白华。,2
Song,于石,次韵邵佥判幽居,闭门久不出，摩挲鬓欲翁。有杯问明月，无扇障西风。神骏老嘶枥，纸鸢高入空。天应怜我懒，瓜圃自泉通。,3
Ming,叶惠仲,暮岭,小径跻危石甃荒，行行转觉暮途长。鱼灯射水明如磷，山麝归来暗自香。月黑远天星彩白，崖倾飞瀑雨声凉。还家细向灯前说，可怪浮生有底忙。,5
Qing,方仁渊,八月十六夜玩月因怀刘石芗,畏病常疏酒，持杯又复醺。只因怜皓月，不敢薄秋云。桂影当阶写，箫声隔院闻。今宵刘梦得，诗句定超群。,6
Ming,王希文,和司马中丞王岱麓公韵 其一,近斗疑迁客，连奎忆聚贤。太微天辅左，台列帝车前。元岁凭斟酌，玄机籍斡旋。升平原有象，万国庆尧年。,5
NanBei,江淹,赤亭渚诗,吴江泛丘墟，饶桂复多枫。水夕潮波黑，日暮精气红。路长寒光尽，鸟鸣秋草穷。瑶水虽未合，珠霜窃过中。坐识物序晏，卧视岁阴空。一伤千里极，独望淮海风。远心何所类，云边有征鸿。,1
Yuan,李彝,留别学宫诸友,万事贵知止，吾行已觉迟。忍闻三叠曲，聊赠一篇诗。载酒相从处，停舟不语时。感君无尽意，重会若为期。,4
Qing,王鸣雷,夜寻容道士,一声山磬静，洞口白云深。偶见鹤飞出，天坛忽在林。水流通涧药，风度隔窗琴。到此亮明月，当空持鉴心。,6
WeiJin,张翼,咏德诗三首 其一,运形不标异，澄怀恬无欲。座可栖王侯，门可回金毂。风来咏逾清，鳞萃渊不浊。斯乃玄中子，所以矫逸足。何必玩幽间，青衿表离俗。百龄苟未遐，昨辰亦非促。曦腾望舒映，曩今迭相烛。一世皆逆旅，安悼电往速。区区虽非党，兼忘混砾玉。恪神罔业秽，要在夷心曲。,0
Qing,于祉燕,其二,西岭出层霄，东峰拂高鸟。纡回千径通，诘屈百灵绕。石疑虎豹蹲，树俨龙蛇掉。畏践荦确翻，惯扪松鳞老。古塔未易登，仟诗读难了。耳聋觅前呼，目眩俯下杪。挟胜兴益浓，辞幽心尚杳。到麓瞻所历，不辨但窈窕。,6
Ming,叶绍袁,水龙吟 写怀,寂寥苹渚蘅皋，道书读罢香销篆。松声入坐，药栏红亚，美人蕉钏。极目平芜，天高水远，莲歌游遍。且藤壶汲煮，青衣小袖，点取凤团香片。自把秋棠手洗，粉墙西、翠梳新钿。开帘风动，画屏琴石，轻阴满扇。挹酒盈尊，摘花侵暝，夜凉迎面。更堪娱、又有椒篇，絮句丽词常见。,5
Yuan,危素,寄题饶氏书楼,新城饶氏起楼高，楼外青山手可招。古树战风秋澒澒，乱峰含雨昼萧萧。窗通石井蛟龙气，栋峙银河乌鹊桥。嗟我何年一登览，胡床据月坐吹箫。,4
Yuan,丁复,送李御史,南台铁冠旧，西府绣衣新。吏部冰霜晓，皇家雨露春。三苗蛮作俗，八桂岭为邻。虞帝犹遗庙，殷勤荐渚蘋。,4
WeiJin,顾秘,答陆机诗,恢恢太素，万物初基。在昔哲人，观众济时。,0
Ming,王崇庆,梦中一首,欲上河阳郡，先来洞府游。白云满天地，红叶不知秋。,5
Yuan,李质,过淮西山,长江天堑限西南，过客推篷酒半酣。日出林扉晴作雾，雨馀烟树晚生岚。八公草木今无恙，五老云松久不堪。王气钟灵豪杰出，谁从年少识龙髯。,4
Tang,何频瑜,畋获非熊赋（以有开必先是膺明盛为韵）,畋者所以讲武。贤者所以辅弼。能顺时以宏阅。逢名世之閒出。得贤于蒐狩之场。效获乎霸王之术。且以展时巡之明义。昭至化之阴骘。将入林之有期。宁即鹿而无必哉。是以赋车攻。练吉日。驾驷牡之既闲。俨七驺以齐跸。于是列卒满路。张罘竟天。倾薮刮野。搜林荡川。小殷汤之教祝。同周文之猎贤。治国之规。必闻献可。从禽之乐。宁假献豜。如斯则沃心之期乎说启。乃入梦之知夫兆先。观夫猎车未贯。大绥将弭。得贤之繇既符。非熊之姿宛是。马足不极。皮轩遽回。解云罗之周布。广天仗以全开。用割鲜之能。我则曾事于屠钓。誇染轮之味。我则将和于盐梅。且夫博采为圣。旁求斯盛。宁知校猎之游。更展弓旌之命。白驹皎皎。无烦空谷之维。束帛戋戋。不待中园之聘。薄狩有隙。畋游有恒。陈虞箴以炯戒。得吕望以光膺。驰骛乎道德之囿。故逸飞之遗走。将贤能之是择。在麋鹿而何有。十旬失位。悲夫洛汭之歌。三品充庖。讵比渭滨之叟。此威容兮。我武既成。彼非熊兮。惟时之英。来仪则迈种靡怨。佐理则日月宣明。盛哉三驱之致用也。永代垂声。,2
Ming,王衡,与仲醇馆中夜话,腰镰无赖剪秋蓬，孤馆寥寥夜色空。忽报客来钟定后，共看心事月明中。梦回书带飞蝴蝶，坐久经帘堕网虫。种得芭蕉堪作纸，墨庄荒尽旧墙东。,5
Yuan,岳伯川,金盏儿,他或是使斗秤拿个大小等个低高。云：我禁的他么。张千云：他不卖粮食。开个段子铺儿。你怎生禁他。正末云：更好奈何他哩。唱：或是他卖段疋拣个宽窄觑个纰薄。云：我奈何的他么。张千云：他也不做买卖。每日闭着门。只在家𥚃坐。你怎生奈何他。正末云：我越好奈何他哩。唱：或是他粉壁迟水瓮小拖出来我则就这当街拷。张千云：他城𥚃也不住。搬在乡𥚃住。你怎生奈何他。正末云：我正好奈何他。唱：便是他避城中居乡下我则着司房中勾一遭。带云：他来的疾便罢。来的迟呵。加上个顽慢二字。唱：我着他便有祸。带云：他依着我便罢。若不依我呵。我下上个欺官枉吏四个字。唱：我着他便违条。带云：这老子是下户我添做中户。是中户我添做上户的差徭。唱：我着那挑河夫当一当直穷断那厮筋。带云：我更狠一狠呵。唱：我着那打家贼指一指带云：轻便是寄赃。重便是知情。唱我直拷折那厮腰。,4
Ming,王润,题画①,风景苍茫地，人家远近烟。云低长碍树，江阔欲吞天。白日消棋局，青山落钓船。平生萧散意，对此转堪怜。,5
Tang,李逢吉,望京楼（一作台）上寄令狐华州,祗役滞南服，颓思属暮年。闲上望京台，万山蔽其前。落日归飞翼，连翩东北天。涪江适在下，为我久潺湲。中叶成文教，德威清远边。颁条信徒尔，华发生苍然。寄怀三峰守，岐路隔云烟。,2
Yuan,汪庄,行客吟,行客夜投尚元馆，残雪半消石桥断。蹇驴载客二更归，梦不到家寒夜短。落月在地人己行，带月来往闻车声。,4
Qing,王宸,蒲褐山房图题句次东坡韵,苦吟咽秋蛩，旅梦冷秋雨。隘巷白板扉，常掩西山雾。先生对门居，谈言起幽慕。老屋拥蒲褐，妙解坡仙语。花时设芳樽，招列户外屦。冰梅入座清，恍然释尘虑。烹茶起瓶笙，细响疏林度。萧然寄此身，随地得闲处。涤砚绘斯图，下笔生远悟。愿从杖履游，时领安禅趣。,6
NanBei,何逊,道中赠桓司马季圭诗,晨缆虽同解，晚洲阻洪入。犹如征鸟飞，差池不可及。本愿申羁旅，何言异翔集。君渡北江时，讵今南浦泣。,1
Qing,王继谷,舟中遣兴,霜雁一声唳，白云天际流。橹摇新涨软，江借晚枫秋。强酒为寻梦，围棋暂避愁。前湾知泊处，落日破帆收。,6
Yuan,月鲁不花,题高节书院,远聘羊裘到汉庭，竟忘龙衮略仪刑。先生不为干人爵，太史何劳奏客星。潮上严滩浮海白，山连禹穴入云青。高风千古成陈迹，唯有荒祠绕翠屏。,4
Ming,王中,怀方二叔子,闻说临濠客，衰年谪宦贫。爱憎多异报，消息定谁真。得失虽由命，才名实累身。平生交契重，东望苦伤神。,5
Yuan,王子一,后庭花,并不想有轩车有驷马。我则愿无根椽无片瓦。出来的一品职千钟禄。那𥚃有六韬书三略法。他都是井中蛙妄称尊大。比周公不握发。比陈蕃不下榻。空结实花木瓜。费琢磨水晶塔。斗筲器不足誇。粪土墙容易塌。儿童见惊讶杀。,4
Yuan,李文蔚,大石调六国朝,我揣巴些残汤剩水。打叠起浪酒閒茶。我着些气呵煖我这冻拳头。再着些唾揩光我这冷鼻凹。瘦的来我这身子儿没个麻秸大。兀的不消磨了我刺绣的青黛和这朱砂。眼见得穷活路觅不出衣和饭。怕不道酷寒亭把我来冻饿杀。全不见那昏惨惨云遮了银汉。则听的淅零零雪糁琼沙。我我我待踮着个鞋底儿去拣那浅中行。先绰的这棒头来向深处插。,4
Qing,尹继善,壬午秋日刘圃三学士重过西园喜赋二章仍用见赠韵 其一,槛外晴空豁紫襟，西园重喜共登临。幽窗风过莲香远，曲岸烟凝柳色深。话旧频倾留客酒，问年易动感秋心。老来握手情弥笃，宁祇论诗是赏音。,6
Tang,卖药道人,无事歌①,无事歌，呵呵亦呵呵，哀哀亦呵呵。不似荷叶参军子，人人与个拜顷木，大作厅上假阎罗。,2
Tang,敦煌人作品,其十一 贞女台咏,贞女谁家女，孤标坐此台。青蛾随月转，红粉向花开。二八无人识，千秋已作灰。洁身终不嫁，非为乏良媒。,2
NanBei,江总,游摄山栖霞寺诗并序,霢霂时雨霁，清和孟夏肇。栖宿绿野中，登顿丹霞杪。敬仰高人德，抗志尘物表。三空豁已悟，万有一何小。始从情所寄，冥期谅不少。荷衣步林泉，麦气凉昏晓。乘风面泠泠，候月临皎皎。烟崖憩古石，云路排征鸟。披径怜森沈，攀条惜杳袅。平生忘是非，朽谢岂矜矫。五净自此涉，六尘庶无扰。,1
Ming,王一鸣,卫上梦见徐孔时李聘若,客梦通徐李，晨钟报独眠。空花劳世界，宿草几风烟。死友惭天地，余生误保全。卫流清树底，应共泪溅溅。,5
Song,淳藏主,其六,瓦炉爇处清烟霭，铁磬敲时晓韵寒。一穿数珠粗又重，拈来百八不相谩。,3
Ming,方孟式,风日清美,曈昽破晓烟，柳色展春妍。雨馀天微清，荷钱贴水圆。桑稠蚕欲老，燕语入新年。鵁鶄择高枝，飞花上宝钿。橘佐真珠醉，香泥小玉怜。鞦韆闲女伴，风日笑人颠。,5
WeiJin,谢尚,赠王彪之诗,长杨荫清沼，游鱼戏绿波。,0
Qing,丁惠康,石遗老人久病不见作此代柬,苦念空斋老病夫，近来诗思定何如。斜街古屋飞花满，萧寺华年把盏虚。说法安心知有术，偷闲作计未全疏。凭谁细话温存味，灯火相亲读道书。,6
NanBei,杨训,群公高宴诗,中郎敷奏罢，司隶坐朝归。开筵引贵客，馔玉对春晖。尘起金吾骑，香逐令君衣。绿酒犀为碗，鸣琴宝作徽。寸阴良可惜，千金本易挥。,1
Tang,王毂,刺桐花,南国清和烟雨辰，刺桐夹道花开新。林梢簇簇红霞烂，暑天别觉生精神。秾英斗火欺朱槿，栖鹤惊飞翅忧烬。直疑青帝去匆匆，收拾春风浑不尽。,2
Yuan,方一夔,其三,孤迹寄沧洲，浮云无去留。大山招楚些，小海傍吴讴。相值谁非我，欲归春复秋。西风葛溪路，衣袖晚飕飕。,4
NanBei,刘义恭,登景阳楼诗,丹墀设金屏，瑶榭陈王床。温宫冬开燠，清殿夏含霜。弱蕊布遐馥，轻叶振远芳。弥望少无际，肆睇周华疆。象阙对驰道，飞廉瞩方塘。邸寺送晖曜，槐柳自成行。通川溢轻舻，长街盈方箱。顾此爝火微，胡颜厕天光。,1
Ming,王子一,混江龙,山间林下。伴药炉经卷老生涯。眼不见车尘马足。梦不到蚁阵蜂衙。閒来时静扫白云寻瑞草。闷来时自锄明月种梅花。不想去上书北阙。不想去待漏东华。似这等鶤鹏掩翅。都只为狼虎磨牙。怕的是斩身钢剑。愁的是碎脑金瓜。怎学他屈原湘水。怎学他贾谊长沙。情愿做归湖范蠡。情愿做噀酒栾巴。携閒客登山采药。唤村童汲水烹茶。惊战讨。骇征伐。逃尘冗。避纷华。弃富贵。就贫乏。学圣贤洗涤了是非心。共渔樵讲论会兴亡话。羡杀那知祸福塞翁失马。堪笑他问公私晋惠闻蛙。,5
Yuan,岑安卿,八月十六日夜月蚀,片玉出东溟，斯须怪事生。皇天一眼■，下土万民惊。荡荡云无迹，晖晖星愈明。嫦娥恨孤寡，谁为斩蟆精。,4
Yuan,王伯成,滚绣毬,禁庭中受用处。止不过皓齿歌细腰舞。闹炒炒物知其数。这其间众公卿似有如无。奏梨园乐章曲。按广寒羽衣谱。一声声不叶音律。倒不如小槽边酒滴真珠。你那里四时开宴充肥鹿。我这里万里摇船捉醉鱼。胸捲江湖。,4
Yuan,觉达,鹧鸪天 赞举公,头角峥嵘接九皋。襟怀洒落绝纤毫。扶持大刹宁辞倦，辅翼丛林不惮劳。心因厚，志坚牢。足庵门下最英豪。而今战退奸邪辈，不负灵岩举彦高。,4
Song,王希旦,送蓝峰赴南泉教,君去清源第一州，鲙鱼沽酒有人留。泉山紫帽登临处，还有高人寄我不。,3
Qing,毛秀惠,其三,重阳风雨滞幽斋，失意人难作遣怀。篱菊已花还觅醉，便须沽酒拔金钗。,6
Tang,李适之,罢相作①,避贤初罢相，乐圣且衔杯。为问门前客，今朝几个来。,2
Tang,李揆,又句,乡路辕思北，家林巷喜雨。,2
Qing,王紫绶,送潘世衡内陟少宗伯,从龙仗策自关东，江上频行御史骢。钱谷暂烦萧相国，仪文终藉叔孙通。百年礼乐方开辟，一代车书欲混同。天子垂裳问民事，入朝应奏未央宫。,6
Song,孔元忠,回憩翠蛟亭,引领篮舆上翠微，众山回首觉平低。栖真洞口云初合，大涤峰头日未西。新笋暗抽穿木叶，古藤虬结跨沙堤。蛟亭雨后泉声急，万鼓喧豗拥涧蹊。,3
Ming,王微,怨梅,庭树亦如昨，故人来何时。花花自蚤发，偏尔独开迟。,5
Ming,史鉴,吴溪草堂,继志能归璧，贻谋在肯堂。重来山不改，旧种树加长。燕雀晓相贺，芝兰春更芳。还闻放鸡犬，犹自认门墙。,5
Song,毛注,仙居寺,潇洒仙居院，楼台烟霭中。夜泉清浸月，午铎冷摇风。转目已成昨，累名俱是空。一尊林下醉，此兴与谁同。,3
Yuan,李裕,过发冠女仙庙,天上香云拥碧鬟，山中大药驻红颜。千年仙去空尘土，半夜月明闻佩环。芳草不知前度绿，古苔浑似旧袍斑。自怜轩冕驰驱者，目送浮云不得閒。,4
Yuan,文矩,送马伯庸御史奉使关陇,圣朝启文运，同轨来无方。夫君起天关，崛起千仞翔。修辞陋史汉，高步追黄堂。乃祖尚书君，树立何堂堂。昔在帝世祖，荣身事戎行。风云一朝会，奕世传芬芳。矧君擢高科，有业未易量。斯文系政教，治忽慎弛张。世岂无勇者，舍君吾何望。勿为守铅椠，局束徒苦伤。僦屋京城居，去君百举趾。闻君起冠廌，僮走亦欣喜。况当远于征，无言讵能已。朝风号空桑，众草日披靡。河关尚疮痍，圣度乃弘伟。翳彼涵大休，能不怀愧耻。艰危见臣节，维持赖风纪。温言表遗忠，生气凛不死。乃知烈丈夫，岂独鲁连子。,4
Song,王晰,句 其一,当利江头最僻州，怀人惟是数登楼。,3
Qing,王士祯,题吴历画,蟹舍渔湾入杳冥，远山都似佛头青。橙黄橘绿纷秋色，好买纶钩下洞庭。,6
Yuan,吴昌龄,骂玉郎,莫不是崔莺莺害了你这张君瑞。只指望西厢下暗偷期。把镜中花生扭做蟾宫桂。现如今你瘦岩岩病怎支。他虚飘飘去不归。知甚日重欢会。,4
NanBei,谢惠连,前缓声歌（一作后缓声歌。）,羲和纤阿去嵯峨。睹物知命。使余转欲悲歌。忧戚人心胸。处山勿居峰。在行勿为公。居峰大阻锐。为公遇谗蔽。雅琴自疏越。雅韵能扬扬。滑滑相混同。终始福禄丰。,1
Ming,王元俸,其十五,不知何处写离忧，剑气徒劳望斗牛。山色遥连云树晚，溪声凉傍客衣秋。情多莫举伤春目，句妙相容隔岁酬。故国别来桑柘尽，前程惟有一登楼。,5
Tang,尹鹗,菩萨蛮 其一,陇云暗合秋天白，俯窗独坐窥烟陌。楼际角重吹，黄昏方醉归。荒唐难共语，明日还应去。上马出门时，金鞭莫与伊。,2
Tang,谁氏女,题沙鹿门,昔逐良人去上京，良人身殁妾东征。同来不得同归去，永负朝云暮雨情。,2
Song,王以宁,临江仙 其二,此理循环如引锯，春来百草菲菲。道人一笑悟前非。功名真长物，夕霭与朝霏。梦褥清孙今禄隐，漫郎自许风期。江楼景物得旬时。平芜三百里，天阔夕阳迟。,3
Tang,李邕,题滑州公府大厅梁上（题拟）,大厦中构，山屹云斗。黄河畎浍，太行培塿。整庶宣风，缉戎备寇。镇宁一方，光辅元后。,2
Yuan,李隼,仙游山道士余岫云为虞公于华盖山作黄茅冈隐居喜而有赋承命次韵 其一,曾谒朱衣拱帝关，故辞黄阁老人间。鼎湖梦断龙髯远，辽海归来鹤羽閒。教种芝田经雨过，看锄药圃带云还。绝怜此日都忘世，浑似当年未出山。,4
Qing,王又曾,其二,排闷惟耽饮，新来肺病添。力愁腰脚减，貌可笠蓑兼。入剡君能共，看山仆未嫌。石梁旧行处，七十二珠帘。,6
Ming,叶茂才,听松阁拟陶,道胜无喧寂，心远境自超。况闻松风清，如奏咸与韶。泉声和松韵，山色增松标。云来弄松影，月出娇松梢。应接不能暇，此景谁来描。我本渊明徒，未肯轻折腰。半截滁阳牧，脱屐辞清朝。愿为山泽臞，避地依僧寮。鸿磬乐衎衎，蠖屈亦嚣嚣。嚣嚣非远俗，在俗心逍遥。尘襟日以浣，静理日以饶。岁寒以君盟，因之访松乔。谁为后来者，相与溷山樵。,5
Ming,王之诰,瞷鸭绿江,祈连城畔草芊绵，鸭绿津头生暮烟。对岸鸟鸣分异域，隔江人语戴同天。皇仁本自无私覆，海国从来奉朔虔。分付边人慎封守，莫教樵牧扰东田。,5
NanBei,阳休之,正月七日登高侍宴,广殿丽年辉，上林起春色。风生拂彫辇，云回浮绮翼。,1
Ming,方献夫,送黄小江之福建宪副 其一,五年心己契，四海分谁同。问学输前席，论文愧下风。有怀过叔度，为政似廉翁。握手飞云上，相期意未穷。,5
Yuan,牧常晁,梧桐树,守真元，专一气。婴儿养就吾身里。十月胎圆备。万般譬喻总皆非。大底由他心意地。外觅徒劳耳。,4
Qing,九岩中达,题佚,圣代三星现，德辉照古来。官途除草棘，遗庙没蒿莱。设宴虽乘兴，祈灵欲避灾。多年登第瑞，喜色满黄槐。,6
Ming,丘吉,画山水二首 其一,翠滴松梢雨乍收，山光半为白云留。江边可惜无人住，閒却蘋花一岸秋。,5
NanBei,谢惠连,顺东西门行,哀朝菌。闵颓力。迁化常然焉肯息。及壮齿。遇世直。酌酪华堂集亲识。舒情尽欢遣悽恻。,1
Yuan,朱德润,俞元明参军雪中以诗招饮就和韵时学士东泉鲁公大参叔能王公御史子昭郭公同行,上方山头雪迷路，石湖桥上作行春。湖光万顷送归棹，山鸟一声如唤人。静乐可忘轩冕贵，清游端胜绮罗尘。人间今古谁能赏，诗思不如图画真。,4
Yuan,周南老,吴王阖闾墓,神物须人就，烁身剑乃成。厥妻剪爪发，投冶濡金精。两龙跃而出，干将获全生。献雌匿其阳，杀身逆鳞婴。匠门传有冢，春莎还自青。剑化已云久，吴治墓亦平。,4
Yuan,尹志平,一剪梅 述怀赠柳先生,一点灵明本寂然。随通随感，应赴诸缘。头头认得这些儿，动也方圆。静也方圆。日用无私不着边。清虚消息，此法堪传。指人顿悟入无为，行也忘言。坐也忘言。,4
Yuan,李寿卿,元和令,你道是上马金下马银。出朝将入朝相。云：你晓的你父亲罪么。费得雄云：我老子做事。不通一些儿风与我。我那𥚃知道。正末唱：只你那费无忌如此狠心肠。做兀的般歹勾当。费得雄云：你不要恼。你那老子便活到一百二十岁。也少不得要死。正末唱：便做道人生在世有无常。也不似俺一家儿死的来忒枉。,4
Yuan,无名氏,台温处树旗谣,天高皇帝远，民少相公多。一日三遍打，不反待如何？,4
Yuan,王沂,送李中父使征东行省,元统千年运，三韩万古风。江流明鸭绿，袍色赐猩红。负弩乡人出，乘轺驿路通。新诗书侧理，为我寄飞鸿。,4
Ming,王世贞,元日日有食之雨不见,日蚀王正朔，千山一雨蒙。人间今不见，天上岂应同。汉署惭宣疏，尧都想羿弓。向来闻左史，曾纪善言功。,5
Song,方惟深,题九华阁,斗起喧卑地，尘埃不入颜。微寻清昼梦，静看别州山。隐几孤鸿没，调琴远鹤还。何时了吾事，来此伴君闲。,3
Ming,王士性,再宿王将军石室 其一,万绿絪缊宿野烟，江南五月半晴天。双双燕子逢人语，引得新雏掠水边。,5
Song,方一夔,宿赤山岭,杖屦过山东，一重高一重。云烟呈晚色，雨露洗秋容。偃蹇石伏虎，连蜷木寓龙。夜深横短笛，独宿最高峰。,3
Yuan,李孝光,晚戴春涧 其一,夫子不可作，斯文又陆沈。平生伊吕梦，老去绮园心。宇宙理雄剑，精灵护雅琴。犹闻书万卷，自有凤毛寻。,4
Tang,弓嗣初,晦日宴高氏林亭,上序春晖丽，中园物候华。高才盛文雅，逸兴满烟霞。参差金谷树，皎镜碧塘沙。萧散林亭晚，倒载欲还家。,2
Song,淳祐士人,内司毁林建寺,合抱长材卧壑深，于今惟恨不空林。谁知广厦千斤斧，斲尽人间孝子心。,3
Qing,丁玉藻,鄱阳早发,榜人鸣铜钲，素舸侵晓发。江月皎犹在，村鸡号未歇。萧然此时意，轩盖定何物。却忆芝山巅，匡庐坐超忽。董生昔高蹈，于此采薇蕨。系我行役久，故乡渺难越。终当返西神，阳阿夕晞发。,6
Tang,令狐楚,奉和严司空重阳日同崔常侍崔郎及诸公登龙山落帽台佳宴①,谢公秋思渺天涯，蜡屐登高为菊花。贵重近臣光绮席，笑怜从事落乌纱。萸房暗绽红珠朵，茗碗寒供白露芽。咏碎龙山归出号，马奔流电妓奔车。,2
Yuan,李寿卿,么篇,兀的不自有傍人说短长。谁着你谗舌巧如簧。难道有眼高天不鉴详。害了俺这尊兄伍尚。父亲贤相。带云：父兄之雠。我不报谁报。唱：少不的冤债你还偿。,4
Qing,方成圭,题《复庄诗问》二章 其一,当年坛坫盛金台，未预宾筵末座杯。天北剑光沈督亢，海东云气接蓬莱。骚情不乱灵均笔，选体能精子美才。垂老明山一携手，半生襟抱为君开。,6
Yuan,林希光,送李中父使征东,天王至正好年华，使者颁春并海涯。致远入唐能及第，相如喻蜀就还家。仙人楼阁多藏雨，驸马城池早见花。闻道韩山有慈母，莫辞尧舜伴烟霞。,4
NanBei,何寘南,答何秀才诗,自怜耿不寐，拥褐至宵阑。苍茫曙月落，切戾晓风酸。终朝长守馑，叠夜抱馀寒。周道坦且直，弱命溘将殚。灵台聊寄止，戚里岂馀欢。思家无积敛，何以拯急难。,1
Ming,方俊,赏十月菊赠同年张叔亨泰,十月黄花开满篱，人人都道不逢时。虽然已过重阳节，开也迟迟谢也迟。,5
Qing,方膏茂,归家,此身拚永别，那意得生还。征骑才门外，喧声已户间。心含他日泪，眼认去时颜。啮臂知非梦，今朝真入关。,6
Ming,包鼐,春日写怀,日长吟罢独凭阑，抚景其如思渺漫。岁月无情催发变，云霄有路致身难。莺啼野树东风早，草绿閒阶暮雨寒。欲约旧时诗酒伴，青山随处且同看。,5
Tang,僧文益,牛头庵颂,国城南，祖师庵。庵旧址，依云岚。兽驯淑，人相参。忽有心，终不堪。,2
Yuan,王造,奉寄良夫有道,羡君才思独飘然，愧我家无负郭田。衰老未曾婚嫁毕，积书犹望子孙贤。一溪流水琴三尺，万树梅花屋数椽。倚杖衡门红日落，前村遥见隔林烟。,4
Song,王诜,耳疾去后呈东坡,老婆心急频相劝，性难只得三日限。我耳已较君不割，且喜两家皆平善。,3
Tang,僧拾得,其十五,寒山住寒山，拾得自拾得。凡愚岂见知，丰干却相识。见时不可见，觅时何处觅。借问有何缘，却道无为力。,2
Ming,王逢元,其二,两日闲心梦里宽，一春花事雨中残。垂杨不解青丝结，明月先亏白玉盘。琴调思长和泪鼓，镜铜衰尽带愁看。频过女伴颠狂甚，故着罗裙刺合欢。,5
WeiJin,郭元祖,其十四 师门,师门使火，赫炎其势。乃豢虬龙，潜灵隐惠。夏王虐之，神存质毙。风雨既降，肃尔高逝。,0
Ming,王琅,喜天和尚自诃林解夏掩关雷峰,迢迢海阔烽烟远，虞苑深秋一棹还。手拂寒云归野径，窗开明月认前山。孤峰扫榻藏高影，万木横桥断俗閒。池上风幡翻论后，满庭黄叶掩荆关。,5
WeiJin,李充,玄宗赋,慕玄风之遐裔，余皇祖曰伯阳。,0
Qing,王又曾,送沈丈退翁游仙居二首 其一,仙居吾仿像，因去讯孱颜。晓日三江渡，清风万竹山。经声朝暮动，帘影古今閒。忽忆天台道，芝花满目斑。,6
Yuan,周权,赠别,南雁归应尽，携书始问程。别离情易恶，贫贱意难明。树色春城暗，钟声晓寺清。孤灯山驿酒，后夜共谁倾。,4
WeiJin,挚虞,夏禹赞,决堤疏河，刊山敷土。四隩既宅，彝伦攸叙。卑宫菲食，以宁区宇。,0
Song,尹济翁,一萼红 和玉霄感旧,玉搔头。是何人敲折，应为节秦讴。棐几朱弦，剪灯雪藕，几回数尽更筹。草草又、一番春梦，梦觉了、风雨楚江秋。却恨闲身，不如鸿雁，飞过妆楼。又是水枯山瘦，叹回肠难贮，万斛新愁。懒复能歌，那堪对酒，物华冉冉都休。江上柳、千丝万缕，恼乱人、更忍凝眸。犹怕月来弄影，莫上帘钩。,3
Ming,文彭,访雪次施侍御韵为袁邦正赋,雪发山阴兴，须烹扫雪茶。玄谈消世虑，淑气动春华。玉漏香沉烬，青灯夜吐花。孤吟成底事，句稳足生涯。,5
Yuan,元淮,小满,子规声里雨如烟，润逼红绡透客毡。映水黄梅多半老，邻家蚕熟麦秋天。,4
Ming,史弼,送子从学于杨所敬先生舟中勉之,送汝从师解我忧，汝心肯体我心否。一篝灯火宜相近，万卷诗书莫与仇。有限光阴留意惜，无穷义理用工求。休云日过还来日，年与时驰易白头。,5
WeiJin,江逌,逸民箴,至人应务，是统是营。乃制上下，以牧群生。君位孰在，匪圣伊明。贤愚相奉，臣主以成。如彼百节，各役天形。率分委质，仰应一情。心膂有位，股肱有经。岂以处下，为戚为荣。各安其所，举体用平。夫设爵列土，悬弓垂旌。卑尊之级，贵贱之名。匪以恣物之役，实大猷而是经。处遁之士，奚眷于时。行矣先觉，捐俗长辞。明乎忧患，故超尔不疑。解发灵崖，被褐弦丝，飘飘台上，轻举高之。穆穆二仲，携策相期。盘幽隐寂，与物无治。凡厥后来，顺乃所往。鉴兹俗累，戒于颠荡。无殉外物，心烦技养。无弃恬旷，忧勤是掌。林人司箴，敢进善党。,0
Ming,方文席,河满子 客归,帘下杨花似雪，枕边香腻如云。为我飘零踪不定，几年独自黄昏。谁信桃花依旧，只留月印重门。钿剩龙膏不暖，绣残凤履犹存。日暮碧云空自合，漫教燕语殷勤。简得鲛绡红泪，今朝借作招魂。,5
Qing,王贞仪,南柯子 咏霞,水气烘晴霭，何殊吐蜺腥。赤城曾道烂奇形。最好落随孤骛、下烟汀。日脚成丹紫，天衣叠绮青。微风吹碎断云停。记否曼卿传饮、自天廷。,6
NanBei,陆倕,其二,巍巍储后，实等生灵。克岐克嶷，夙智早成。无论岳跱，岂匹泉淳。桂宫恧誉，兰殿惭声。,1
Yuan,叶兰,逢唐伯刚太守,十里平湖漾碧沙，小楼嘈杂拨琵琶。金钟酒注鹅儿色，春雨帘开杏子花。无限离愁攒客次，几番归梦绕天涯。若逢相识传书信，五月南风定到家。,4
Qing,方尔谦,贺女兄六十生日寿对,数吾家六月生辰，祖父初三女兄初二；酬贞妇千秋大节，独子成立诸孙满堂。,6
Yuan,于立,舟中作次玉山韵,落日清江好放船，西风满棹未须牵。鲸鲵已静波澄海，鸿雁初来水接天。过眼风光如隔梦，近人风月也堪怜。归来尚有黄花在，暂醉佳人锦瑟前。,4
Yuan,朱晞颜,立春日试笔呈元播府推时举经历 其一,泥牛击罢晓寒轻，春满黄堂碧玉觥。衰齿已应怜饼餤，老怀犹自惜歌声。䌽鞭争道尘初动，画鹢浮江水暗生。惭愧监官苦羁絷，东轩坐觉岁峥嵘。,4
Yuan,方行,登秦驻山,此地曾经驻跸来，秦皇遗迹尚崔嵬。采穷沧海无灵药，归到骊山有劫灰。万里黑风迷鬼国，一杯弱水隔蓬莱。诗人吊古应多思，落日高丘首重回。,4
Ming,王懋明,其五 灵谷寺,匹马依丛薄，曾因访化城。松深藏梵响，谷杳蕴秋声。画壁巢禽污，萝扉倚树成。老僧招引处，犹记说无生。,5
Song,尤冰寮,其三,蚁返愁寻穴，鸦归喜见巢。,3
NanBei,萧衍,邯郸歌,回顾灞陵上，北指邯郸道。短衣妾不伤，南山为君老。,1
Song,仇远,畅师同玉上人游茅阜 其一,朝辞二竺寺，暮宿三茅峰。红树落一叶，白云深几重。远游喜无雨，清兴尤宜冬。遥知天坛上，会与仙人逢。,3
Ming,王应斗,贺父母奏绩二首 其一,闻说仙凫至，欢声涌鄂城。冰悬当道鉴，玉赞长官清。八载无长物，千秋有盛名。徵书虽日下，应体卧辕情。,5
Qing,尤和鸣,古砚（十二文韵）,何代传来万石君，星霜久远已难分。模糊篆迹先人制，彷佛铜台旧瓦纹。外剥中坳经几主，书残笔秃失同群。漫云老惫终无用，此物天留佐博文。,6
NanBei,刘骏,其二,秋风发离愿，明月照双心。偕歌亦遗调，别叹无残音。开庭镜天路，馀光不可临。沿风披弱缕，迎辉贯玄针。斯艺成无取，时物聊可寻。,1
Song,文彦博,塞下曲 其一,老上焚庭后，昆邪右衽时。休开小月阵，罢祷拂云祠。徒觉筋竿劲，宁闻羽檄驰。祁连皆积雪，渠答夜应施。,3
WeiJin,卢谌,赠刘琨诗（二十章○并书） 其一,浚哲惟皇，绍熙有晋。振厥弛维，光阐远韵。有来斯雍，至止伊顺。三台摛朗，四岳增峻。,0
WeiJin,嵇含,寒食散赋,矜孺子之坎坷，在孩抱而婴疾。既正方之备陈，亦旁求于众术。穷万道以弗损，渐丁宁而积日。尔乃酌醴操散，商量部分，进不访旧，旁无顾问。伟斯药之入神，建殊功于今世。起孩孺于重困，还精爽于既继。,0
Yuan,王义山,其二,建隆成帝业，肇造宋乾坤。永穆昔传子，慈元今抱孙。羹墙有尧在，谟训即汤存。血染攀髯泪，哀缠彻九阍。,4
Ming,丁岳,送客,芦花飞雪水增波，一曲尊前感慨歌。客里可堪频送客，眼中知己渐无多。,5
Yuan,王钝,过苏州无锡,溪桥浑甃石，野渡尽横船。旅驿三吴会，人家一辋川。春潮随急雨，晚树淡轻烟。莫说江南好，翻愁听杜鹃。,4
Yuan,宋讷,有怀赵樵山元昌老友乃用前韵以寄之 其一,诗囊书箧出吴中，便是东篱采菊翁。华表柱头相语鹤，秣陵江上独归鸿。高情有契山头月，雅望无亏铁面风。想见樵山园圃好，遗安妻子鹿门同。,4
NanBei,萧毂,野田黄雀行,弱躯愧彩饰，轻毛非锦文。不知鸿鹄志，非是凤皇群。作风随浊雨，入曲应玄云。空城旧侣绝，沧海故交分。宁死明珠弹，且避鹰将军。,1
Qing,王贞仪,忆秦娥 春暮，钱塘舟中作,春雨歇。杨花两岸飞晴雪。飞晴雪。江途渺渺，扬舲三浙。潮来胥口声悲咽。烟波一棹真浮叶。真浮叶。蓬窗闲坐，书翻越绝。,6
Yuan,李简,登封台,绝顶登封驻此台，诸侯玉帛走如雷。珠帘乍捲红云拥，清跸声中翠辇来。,4
Tang,李隆基,同刘晃喜雨,节变寒初尽，时和气已春。繁云先合寸，膏雨自依旬。飒飒飞平野，霏霏静暗尘。悬知花叶意，朝夕望中新。,2
NanBei,萧琳,隔壁听妓诗,徒闻弦管切，不见舞腰回。唯有歌梁共，尘飞一半来。,1
NanBei,刘义恭,华林清暑殿赋,构御暑之清言，旁测景之西岑。列乔梧以蔽日，树长杨以结阴。醴泉涌于椒室，迅波经于兰庭。业芳芝以争馥，合百草以竞馨。饰丹坏以和璧，加疏楯以连城。至于朱明在运，郁夕嚣晨，寒堂凉结，清观风臻。览兹宇之灵纬，启圣情以寤神。岂宣曲之妄拟，焉甘泉之足陈。,1
Tang,李端,送客往（一作赴）湘江,识君年已老，孤棹向潇湘。素发临高镜，清晨入远乡。三山分夏口，五两映涔阳。更逐巴东客，南行泪几行。,2
Yuan,岳伯川,赚煞尾,赤紧的官长又廉。曹司又拗。我便是好令史怎禁他三遍家取招。我今日为头便把交。争奈在前事乱似牛毛。有人若是但论着。休想道肯担饶。早停了俸追了钱断罢了。不是我千错万错。大刚来一还一报。带云：他道我是大鹏金翅雕。哎哟。唱：谁想那百姓每的口也是祸之门舌是斩身刀下。,4
NanBei,王台卿,其二,郁郁陌上桑，遥遥山下蹊。君去戍万里，妾来守空闺。,1
Song,王梦应,念奴娇,欲霜更雨，记青黄篱落，东风前此。帘外秋容人共老，雁与愁飞千里。水郭烟明，竹陂波小，万叶寒声起。凭高那更，九嶷吹尽云气。婉娩空复多情，年年归梦，花与柴桑是。谁解魂消风日晚，短笛孤舟秋水。江蟹笼新，露黄斟浅，浇得乡关思。平芜天远，一痕黄抹秋霁。,3
Ming,王翰,和德安允恭韵,乱离伤别久，愁病入新年。行旆惊戎幕，残经罢讲筵。山河空有恨，桃李漫争妍。马首春风里，期君早著鞭。,5
NanBei,常景,洛桥铭,浩浩大川，泱泱清洛，道源熊耳，控流巨壑，纳谷吐伊，贯周淹亳，近达河宗，远朝海若。兆惟洛食，实曰土中，上映张柳，下据河嵩。寒暑攸叶，日月载融，帝世光宅，函夏同风。前临少室，却负太行，制岩东邑，峭峘西疆。四险之地，六达之庄，恃德则固，失道则亡。详观古昔，列见丘坟，乃禅乃革，或质或文。周馀九裂，汉季三分，魏风衰晚，晋景雕曛。天地发辉，图书受命，皇建有极，神功无竞。魏箓仰天，玄符握镜。玺运会昌，龙图受命。乃眷书轨，永怀保定。敷兹景迹，流美洪模，袭我冠冕，正我神枢。水陆兼会，周郑交衢。爰勒洛汭，敢告中区。,1
Tang,李端,雨后游辋川,骤雨归山尽，颓阳入辋川。看虹登晚墅，踏石过春泉。紫葛藏仙井，黄花出野田。自知无路去，回步就人烟。,2
Yuan,尹志平,一剪梅 太平兴国观示众,天赐平遥好歇心。琳宫寂寂，古柏森森。清阴密锁洞天幽，聚落相邻，静胜山林。清静无为孰得寻。太平兴国，觅个知音。劝君速悟莫迟疑，言下承当，贤圣加临。,4
Ming,王彦泓,盈盈,盈盈一翠条，的的望中娇。只恐风飘去，还愁日炙销。迎来才得近，背去又成遥。路转齐回首，飞花咽百劳。,5
Ming,尹铉,江郊即事,雨罢山增润，秋深气自凄。林端烟乍直，天末岫多齐。江路泥乾出，村扉涨入低。十年尘土面，洗眼对凫鹥。,5
Yuan,昙埙,次韵答慈元恕,茅堂住在清江曲，潇洒浑无俗客过。流水自悬舂药碓，落花闲度煮云窝。不耽玄石三年酒，只赋梁鸿《五噫歌》。退食归来尘事少，旧游回首隔风波。,4
Tang,李端,同苗（一作裴）员外宿荐福寺僧舍,潘安秋兴动，凉夜宿僧房。倚杖云离月，垂帘竹有霜。回风生远径，落叶飒长廊。一与交亲会，空贻别后伤。,2
Tang,慧集法师,悟道颂,普光初学道，无边世界动。回天复转地，并入一毛孔。,2
Tang,李嗣真,书后品赞 其一 逸品赞,苍颉造书，鬼哭天廪。史籀湮灭，陈仓藉甚。秦相刻铭，烂若舒锦。钟张羲献，超然逸品。,2
Yuan,孟淳,过浮云宿七尺,山云怜客岁晚行，小雨遽止雪不成。阴霾渐开日隐见，轧轧笋舆和涧声。谷中青烟一缕起，忽散无迹旋复生。上岭下岭颇费脚，草径荦确仍斜横。千林叶尽百草瘁，乔松劲竹吾同盟。野梅解后亦数数，雪色风香相送迎。路无里堠界远近，晨行暮止那记程。田家团栾地炉煖，新醅旋泼肥鸡烹。泛舟溪上岂不乐，吾独何为无此情。,4
Ming,王履,玉女殿,太极总先天，明星入道玄。玉浆含羽翰，璇盖荡云烟。龙马真随化，神龟也得仙。满庭松荫好，匡坐听风弦。,5
Yuan,王行,寄题聚碧轩,喜遂投闲意，开轩出竹林。高空苍雪堕，永夏绿云深。缥帙涵晴色，湘帘驻晚阴。须知子猷兴，千载一虚心。,4
Tang,左偃,江上晚泊,寒云淡淡天无际，片帆落处沙鸥起。水阔风高日复斜，扁舟独宿芦花里。,2
WeiJin,张华,上巳篇,仁风导和气，勾芒御昊春。姑洗应时月，元巳启良辰。密云荫朝日，零雨洒微尘。飞轩游九野，置酒会众宾。临川悬广幕，夹水布长茵。徘徊存往古，慷慨慕先真。朋从自远至，童冠八九人。追好舞雩庭，拟迹洙泗滨。伶人理新乐，膳夫烹时珍。八音硼磕奏，肴俎从横陈。妙舞起齐赵，悲歌出三秦。春醴踰九酝，冬清过十旬。盛时不努力，岁暮将何因。勉哉众君子，茂德景日新。高飞抚凤翼，轻举攀龙鳞。,0
Yuan,王士元,吉州道中三首 其一,书缄辨博藏三耳，禅付凭虚石六眸。小郡岂容宽舞蹈，穷愁方著古阳秋。,4
Song,王十朋,种兰有感,芝友产岩壑，无人花自芳。苗分郑七穆，秀发谢诸郎。世竞怜春色，人谁赏国香。自全幽静操，不采亦何伤。,3
Ming,叶纨纨,秋日睡起感悟,睡馀晚色上，四壁蛩声啾。凉月满庭白，寒灯一点愁。眇眇犹若梦，恍惚又谓起。醒梦若俱非，不知何所似。慨然长叹息，生死即如此。,5
Yuan,王纶,柳桥渔唱二首 其一,杨柳青，白鸥不来烟水昏。落日乘风放船去，颠倒醉眼包乾坤。君不闻西家急科籴，东家重筑城。越上良田无主寻，我渔歌发兮君尔听，黄金何似一丝轻。,4
NanBei,赵儒宗,咏龟诗,有灵堪托梦，无心解自谋。不能蓍下伏，强从莲上游。负图非所冀，支床空见留。傥蒙一曳尾，当为屡回头。,1
WeiJin,甄述,美女诗,足蹑承云履，丰趺皓春锦。,0
Ming,叶之芳,灵江舟中,赤城东去水潆洄，无数寒花夹岸开。越国青山临海尽，灵江秋雨挂帆来。舟中客泪随枫落，天外乡心逐雁哀。如此萧条须尽醉，已知沦落不言才。,5
Qing,方浚益,挽郭嵩焘联,学探濂洛，文继韩苏，卅载荷陶甄，岿然鲁殿灵光，不吊昊天遗一老；名垂华夷，任隆内外，孤忠丛谤议，痛绝道山夙驾，谁从沧海挽横流。,6
Yuan,甘瑾,题高伯昌远游卷,九月朔方城，河流已冱凝。毡车驰犯雪，乳碗饮兼冰。汗血宛西马，奇毛代北鹰。良材资国用，翘首即飞腾。,4
Yuan,李溥光,漯阳道中,青山绿水万家邻，一井川原画障新。紫塞风光推独擅，锦城佳丽入横陈。桑麻附郭公私足，花柳无边富贵春。寄语寻芳行乐客，不须奔走洛阳尘。,4
WeiJin,曹毗,其五 歌中宗元皇帝,运屯百六，天罗解贯。元皇勃兴，网罗江汉。仰齐七政，俯平祸乱。化若风行，泽犹雨散。沦光更耀，金辉复焕。德冠千载，蔚有馀粲。,0
Qing,王尔烈,吐符应生,绣衣题刻郁崇冈，铁画端严历岁长。降岳文宗周大雅，吐符词铸汉中郎。应惊翠巘横坤轴，岂识飞神出震方。注目峰头思一解，濯缨泉水自汤汤。,6
Yuan,馀尧臣,秀野轩诗,湿翠浮草芽，空青散木杪。轻舟理横塘，归人渡清晓。栖鸦返故巢，潜鳞濯新藻。倒景淡斜晖，回飙荡晴昊。衡门夜不扃，燕坐事幽讨。落叶秋自飘，残花春懒扫。我欲往从之，税驾苦未早。挥手谢孤云，去去没苍徼。,4
Yuan,酸斋仙客,梦中贯酸斋彭郎词,番之湖兮云水杳，万顷晴波净如埽。相逢渔子问二姑，大姑不如小姑好。小姑昨夜妆束巧，新月半痕玉梳小。彭郎欲娶无良媒，飞向庐山寻五老。五老颓然不肯起，彭郎怒踢香炉倒。彭郎彭郎归去来，陶令门前烟树晓。,4
Yuan,李好古,仙吕点绛唇,海水汹汹。晚风微送。兼天涌。不辨西东。把凌波步轻那动。,4
Song,丘浚,句 其一,春云片片揭新绵。,3
Ming,王怿,自君出门来二首 其一,自君出门来，别思徒耿耿。暗镜照孤鸾，何由得见影。,5
Yuan,李思衍,元日,笋班玉立五云阶，曾醉天家舞马杯。坐困庾楼分月久，明从尧殿带春来。洪钧暖入宫桥柳，金鼎香传驿使梅。爆竹一声春梦晓，沈香亭北牡丹开。,4
Ming,王弼,草堂对月分韵,明月转西壁，歌筵渐徙东。一尊贫对客，百事懒如翁。雁皦霜华外，虫栖露草中。今年秋更好，才得此欢同。,5
Song,王安石,其二,幔逗长风细，窗留半月斜。浮烟暝绿草，泫露冷黄花。独曳缘云策，仍寻度水槎。归时参夜半，邻犬静中哗。,3
NanBei,萧绎,和刘尚书侍五明集诗①,帝德洽区宇，垂衣彰太平。黄唐惭懋实，子姒恧嘉声。治家陈五礼，功成奏六英。汲引留宸鉴，舟航动睿情。法王唯一法，无生信不生。因因从此见，果果自斯明。元良仰副后，含一震鸿名。龟藏逾启筮，鲁史冠春卿。日宫佳气满，月殿善风清。绮钱蔽西观，缇幔卷南荣。金门练朝鼓，玉壶休夜更。宫槐留晓合，城乌侵曙鸣。露光枝上宿，霞影水中轻。虚薄今何事，徒知恋法城。,1
NanBei,何承天,鼓吹铙歌十五首 其一 朱路篇,朱路扬和鸾，翠盖耀金华。玄牡饰樊缨，流旌拂飞霞。雄戟辟旷涂，班剑翼高车。三军且莫喧，听我奏铙歌。清鞞惊短箫，朗鼓节鸣笳。人心惟恺豫，兹音亮且和。轻风起红尘，渟澜发微波。逸韵腾天路，颓响结城阿。仁声被八表，威震振九遐。嗟嗟介胄士，勖哉念皇家。,1
Ming,丁熿,其二,哀我屏臣地，负暄不耐愚。拟持和氏璧，同爱贾胡珠。落笔非新字，留心是曩图。未知人厌旧，终始向前途。,5
Ming,王士性,登岱 其一,仙人挟博泰山隅，授我真形五岳图。大谷风生岩壑动，平原势压海天孤。骊珠未晓光先吐，灏气才临雨欲俱。遥指齐州烟九点，不知身世在虚无。,5
Yuan,撖降,记梦,千里崤函楚客行，关河西上铁牛城。申湖亭下月初上，召伯堂前草自生。十里杏园红雨暗，一条春水碧罗平。觉来半壁寒灯底，吹落风檐暮雨声。,4
Ming,王越,寄王宗贯冢宰,谪居古郢两年多，往事伤心可奈何。正是贾生方忌器，不知曾母已投梭。闰年我值黄杨厄，下里谁听《白雪》歌。寄与同年老冢宰，平生才气半消磨。,5
Qing,丁耀亢,老将,老将愁衰落，幽燕气尚雄。虬须犹挂剑，猿臂已伤弓。帝宠嫖姚少，人知颇牧忠。低头怜战马，落日大江东。,6
Yuan,王仪,听邹云樵鼓琴,邹子相逢鬓巳丝，援琴为我荡幽思。一源独用神尝王，万籁俱鸣手不知。冰合忽将轻骑渡，天虚直共羽人期。尽除智巧灵机发，烛断清寒坐转危。,4
Yuan,孟鲠,南京,愔愔坊陌傍深春，活活河流雨过浑。花鸟几时充贡赋，牛羊今日上丘原。犹传柳七工词翰，不见朱三有子孙。我亦前生梁楚士，独持心事过夷门。,4
Ming,王直,雪,大雪下龙墀，蓬莱曙色移。光通九华殿，花满万年枝。赋拟梁园作，歌怜郢曲词。西山临魏阙，相对玉参差。,5
Yuan,吴会,宫人欠伸图,舞困歌慵酒梦迟，小栏舒腕转腰时。落花垂柳娇无力，都送春愁上两眉。,4
Yuan,房皞,哭杨叔能,仰看飞鸿俯看鳞，讣来不觉泪沾巾。风尘末路尤多难，山泽癯儒只合贫。乱后有谁收恨骨，眼前无复见斯人。襄阳旧隐依然在，花落空庭冷淡春。,4
Ming,王瀛,韬光庵,吟边喜与故人登，老树无枝石有棱。坐久江潮听渐近，寒山高出白云层。,5
Ming,王鸿儒,京华秋兴（三首） 其一,沄鹊高寒紫殿阴，金壶银箭夜沉沉。洞箫赋美当谁听，纨扇词工谩独吟。暂狩长杨沿汉制，终思茂草戒虞箴。属櫜猛士应多从，倾耳西风玉辇音。,5
Tang,任鹄,送王正己归山,五峰青拄天，直下挂飞泉。琴鹤同归去，烟霞到处眠。鼯跳霜叶径，虎啸夕阳川。独酌应怀我，排空树影连。,2
Yuan,汪灏,锦镜池,谁遣青铜一片悬，万山如洗息沦涟。过云不碍东西岫，明月能涵上下天。影合野棠鱼自避，光分水荇鹭相鲜。临流我亦忘归兴，晴翠扑人生紫烟。,4
Ming,叶春及,赠合浦耿将军 其一,金貂分泗国，铁骑出炎方。百战关山苦，频移带砺长。海云高汉柱，岭树接濠梁。合浦重渊媚，悬珠夜月光。,5
Yuan,汪宗臣,乙亥避地横槎山中,仙槎移到此，杳杳白云根。石乳漏崖响，山腰界雨昏。径幽盘过险，桥断涉惊浑。百匝回峰曲，数家临水村。芋瓜青绕屋，桑柘绿当门。鹘突儿迎客，龙钟叟抱孙。涧舂分注沼，田穫半樊园。地僻衣巾古，人稀耕凿温。尚怀文杏馆，且拟小桃源。岭外风波别，摇头勿复言。,4
WeiJin,许翙,梦诗,乘气涉渌津，采药中山颠。披心焕灵想，萧荡无悟言。愿与盛德游，骖驷骋因缘。荣尘何足寻，疾急君清玄。苟能摄妙观，吐纳可长年。,0
Yuan,宋无,赠皖山道士,世人曾不识，头带树皮冠。閒种药来卖，醉将琴去弹。鹤衔仙果下，猿窃玉书看。莫服丹砂好，恐师生羽翰。,4
Yuan,元淮,春闺,杏花零落燕泥香，閒立东风看夕阳。倒把凤翘搔鬓影，一双蝴蝶过东墙。,4
Qing,王广心,送董苍水游楚粤,先朝直节董侍郎，锄奸拜杖投南荒。百粤山川恣吟啸，至今岩壑垂光芒。康乐登临千载绝，苍梧黯淡漓江咽。铁城铜柱漫崔嵬，木客山猿自清切。侍郎之后君也才，文章早压黄金台。时无孔融不荐士，《天人三策》空归来。丈夫壮志凌八极，越水吴山伤偪仄。潇湘万顷九疑烟，我有愁心荡空碧。兴来还看郁林山，八桂堂深客思闲。豆蔻晓风啼翠羽，桄榔残照落乌蛮。其间仕宦都贤者，酌酒论诗袖堪把。铜鼓峰前意慨慷，绿珠渡口人潇洒。劝君莫过柳侯祠，少年失足良可悲。劝君勿谒伏波庙，七十据鞍达者诮。人生功何必勒昆吾鼎，贵何必入中书堂。淋漓翰墨飞夜郎，如君侍郎名亦章。采罢丹砂好归隐，与君谷口话农桑。,6
NanBei,邓铿,和阴梁州杂怨诗,别离虽未久，遂如长别离。丛桂频销叶，庭树几攀枝。君言妾貌改，妾畏君心移。终须一相见，并得两相知。,1
Yuan,王晔,呆骨朵,想当日泪漫漫哭的你那喉咙破。怕不眼睁睁的待见阎罗。周公也他算着你身亡。我端的救了你命活。彭大云：儿也。你是我的恩人。怎忘得你。正旦唱：哎。你个彭大公才得消磨难。倒着我桃花女平白地遭摧挫。彭大云：这是周公家要求媳妇。干我甚事。正旦唱：也是我不合搭救你。你将这恶言词展赖我。,4
NanBei,无名法师,过徐君墓诗,延陵上国返，枉道访徐公。死生命忽异，欢娱意不同。始往邙山北，聊践平陵东。徒解千金剑，终恨九泉空。日尽荒郊外，烟生松柏中。何言愁寂寞，日暮白杨风。,1
NanBei,刘苞,九日侍宴乐游苑正阳堂诗,六郡良家子，幽并游侠儿。立乘争钦羽，侧骑竞纷驰。鸣珂饰华眊，金鞍映玉羁。膳羞殚海陆，和齐视秋宜。云飞雅琴奏，风起洞箫吹。曲终高宴罢，景落树阴移。微薄承嘉惠，饮德良不赀。取效绩无纪，感恩心自知。,1
Ming,史谨,至武昌,几年江海客，一命寄孤舟。乍到燃犀渚，思登玩月楼。山川非故国，风景入中秋。安得如椽笔，飘然赋远游。,5
Yuan,方回,其二,南风吹密树，古屋隐林隈。捲画防梅雨，镌诗惜石苔。医书邻叟借，庵记野僧催。细省仍微笑，犹胜走俗埃。,4
Ming,王子一,鹊踏枝,远奢华。近清佳。火炼丹砂。水煮黄芽。牢拴住心猿意马。急疏开利锁名枷。,5
WeiJin,李皓,麒麟颂,一角圆蹄，行中规矩。游必择地，翔而后处。不入陷阱，不罹网罟。德无不王，为之折股。,0
NanBei,萧纲,其二 艳歌篇十八韵（《诗纪》云。一作有女篇。）,凌晨光景丽，倡女凤楼中。前瞻削成小，傍望卷旌空。分妆间浅靥，绕脸傅斜红。张琴未调轸，饮吹不至终。自知心所爱，出入仕秦宫。谁言连尹屈，更是莫敖通。轻轺缀皂盖，飞辔轹云骢。金鞍随系尾，衔璅映缠鬃。戈镂荆山玉，剑饰丹阳铜。左把苏合弹，旁持大屈弓。控弦因鹊血，挽强用牛螉。弋猎多登陇，酣歌每入丰。晖晖隐落日，冉冉还房栊。灯生阳燧火，尘散鲤鱼风。流苏时下帐，象簟复韬筒。雾暗窗前柳，寒疏井上桐。女萝托松际，甘瓜蔓井东。拳拳恃君爱，岁暮望无穷。,1
Yuan,王礼,喜迁莺,甘霖停霤。喜浩荡洪恩，跻民仁寿。戍柳拖金，海棠染绛，报道宰官移绶。转眼积劳三考，大卧更深犹昼。最好处，似冰壶玉露，十分清漻。难有。看里巷、此日壮夫，都是来时幼。笳鼓迎风，旌旗耀日，旋筑草堂完就。自今四时纳福，遥对深山如绣。愿岁岁、共桐乡父老，一卮春酒。,4
NanBei,张缵,离别赋,彼刘侯之矫，矫承世德之清辉，挺荆衡之箘簬，辉江汉之珠玑。昔相知于一定，逾盛衰乎二纪，岂因媒以成亲，非弹冠而来仕。分自谐于金石，情冥符乎兰芷。忘时辈之后先，略相知之年齿。及胥遇于云阁，又方驾而联曹。宵拥衾而暗语，昼税鞅以游遨。案方前而等食，衣共体而同袍，犹合欢之蠲忿，如来苏之释劳。唯吾人之与子兮，谅不言其巳召，在百代而奚殊，虽千年而同调，宁风波之所移，岂流俗之能要，非高唱而云拟。逢下士而或笑，隔愿言于信次。尚眷眷而兴怀，矧云崖之远诀，抱离袖而长乖，顾龙门而掩涕。瞻郢路而何偕在惊禽之屡感。迫徂年之将暮眺湘沅之分流。遵洞庭之永路，山峻高而易隐。浦邅回而难溯，猿啾啾而夜吟鹃。骚骚而晓度。抚客子兮其何心，能辞乡兮别故。共抱荃蕙之遗芳，不离披于霜露。,1
Ming,王崇简,杂怀,疏篱松影拂前除，闭径常回长者车。适意漫劳康乐屐，忘名不著子云书。岁时花月频沽酒，风雨黄昏独掩庐。最喜诗怀殊健逸，闲吟应可傲樵渔。,5
Yuan,安熙,病中斋居杂诗次和仲韵五首（录二。） 其一,时事今如此，幽居独慨然。心期钟鼎外，身世水云边。病骨便清昼，高怀惜壮年。前修渺何在，目断夕阳天。,4
Ming,王褒,采石江上元夕简武昌周博士临湘李驿宰,朝回无处不淹留，元夕江干系去舟。九奏箫韶天上听，千家灯火月中游。然犀壮志空流水，倚马长才见故丘。佳节谩劳伤往事，百壶堪醉鹔鹴裘。,5
WeiJin,石崇,答曹嘉诗,昔常接羽仪，俱游青云中。敦道训胄子，儒化涣以融。同声无异响，故使恩爱隆。岂惟敦初好，款分在令终。孔不陋九夷，老氏适西戎。逍遥沧海隅，可以保王躬。世事非所务，周公不足梦。玄寂令神王，是以守至冲。,0
Yuan,僧宗衍,吴江晚泊,风壤三洲接，江湖一水分。虹消沧海雨，日落洞庭云。客意终难尽，渔歌不厌闻。长思陆鲁望，不出可忘君。,4
Ming,王韦,新嘉驿遇顾九和,下马邮亭若有期，南还北去各凄其。殷勤野老来相馈，邂逅壶浆坐不辞。雪满郊园埋宿草，风吹林麓堕寒枝。十年离索惊回首，却恨逢君是路歧。,5
Qing,于成龙,中途遇雪,阴云漠漠朔风寒，雪染征裘行路难。霰集冰凋怜马滑，花飞枝压总心酸。离披短袖侵肤润，凛冽长途刺骨瘢。更憾苍头多怨语，何时高卧学袁安。,6
Ming,天随子,南乡子 华亭吊古,风雨满长亭，鹤唳滩头梦未平。故国王孙何处去，伤情，烟月空濛白苎城。往事恨飘零，江上青山云自横。闻说莼鲈秋更好，凄清，漫忆风流张步兵。,5
NanBei,张融,忧且吟,鸣琴当春夜，春夜当鸣琴。羁人不及乐，何似千里心。,1
Yuan,吴当,酒罢分韵得桑字,江海舟初动，山林兴讵忘。已荒陶令菊，未种武侯桑。对酒云千里，怀家雁几行。今朝小儿女，个个紫萸囊。,4
Tang,宋人著作中所载唐五代神仙鬼怪诗,申光逊梦张沆手出小佛塔上诗（题拟）,今生不见故人面，明月高高上翠楼。,2
Qing,王宾,凤山八景①,紫气含残照，流霞映翠屏。海波原自碧，山色向来青。隐见蛟龙窟，虚无鸟兽形。馀光难极目，直欲上天庭。,6
WeiJin,谢承,三夫人箴,降暨三代，创业之君。亦赖贤妃，用佐厥勋。涂山翼夏，有莘赞殷。,0
Ming,王夫之,月斜,月斜空碧合，河汉几时生。杳霭岳莲出，萧条露叶横。归云飞带雨，凉雁过留声。祇讶西峰上，清宵有奏笙。,5
Tang,任希古,和长孙秘监伏日苦热,玉署三时晓，金羁五日归。北林开逸径，东阁敞闲扉。池镜分天色，云峰减日辉。游鳞映荷聚，惊翰绕林飞。披襟扬子宅，舒啸仰重闱。,2
Qing,方履篯,望海潮  紫薇开时有感,阑珊仙骨，翩跹舞袖，分明十尺红墙。消夏曲阑，迎秋小院，胭脂匀入新凉。人在木兰堂。想碎攒艳蒂，轻逗疏香。树杪吹红，晚风楼角换明妆。拗来静对花房。叹春风消息，枉却柔肠。环佩渐稀，年华未老，今生送断斜阳。浅碧淡笼裳。祝移根瑶阙，情比侬长。一样娟娟，合欢无分伴青棠。,6
Qing,孔庆镕,贺阮元50寿联,鼎甲连科，皆属公门桃李下；淮扬列郡，更开军府梓桑间。,6
Qing,方寿,海棠花,含烟泫露小楼东，脉脉无言媚晚风。好似沈香亭畔醉，阑干十二倚娇红。,6
Yuan,孛朮鲁翀,其二,泉溜琮琤玉冻香，稻塍历落卦齐疆。山头云气结媒雨，木杪风声凛孕霜。神瀵有灵凝沆瀣，客缨无垢得沧浪。不须对境谈今古，聊咏新诗送夕阳。,4
Ming,于慎行,其二,经春犹卧病，长日掩衡门。岂谓山阴棹，能寻谷口村。世情双白眼，生事一青尊。不浅忘年契，千秋事可论。,5
Tang,李嘉祐,送岳州司马弟之任,岳阳天水外，念尔一帆过。野墅人烟迥，山城雁影多。有时巫峡色，终日洞庭波。丞相今为郡，应无劳者歌。,2
Tang,司空曙,卫明府寄枇杷叶以诗荅,倾筐呈绿叶，重叠色何鲜。讵是秋风里，犹如晓露前。仙方当见重，消疾本应便。全胜甘蕉赠，空投谢氏篇。,2
Ming,王逢元,对酒,抱病逢春亦暂欢，芳时对客更加餐。即看乳燕双双入，无那飞花片片残。潦倒不忘桃叶句，萧闲应恋竹皮冠。莫论往昔清狂事，且醉荒亭苜蓿盘。,5
NanBei,苏子卿,朱鹭,玉山一朱鹭，容与入王畿。欲向天池饮，还绕上林飞。金堤晒羽翮，丹水浴毛衣。非贪葭下食，怀思自远归。,1
Tang,僧希运,答裴相国休,心如大海无边际，口吐红莲养病身。虽有一双无事手，不曾只揖等閒人。,2
Song,王揆,六快活诗,湖外风物奇，长沙信难续。衡峰排古青，湘水湛寒绿。舟楫通大江，车轮会平陆。昔贤官是邦，仁泽流丰沃。今贤官是邦，刳啖人脂肉。怀昔甘棠化，伤今猛虎毒。然此一邦内，所乐人才六。漕与二宪僚，守连两通属。高堂日成会，深夜继以烛。帏幕皆绮纨，器皿尽金玉。歌喉若珠累，舞腰如素束。千态与万状，六官欢不足。因成快活诗，荐之尧舜目。,3
Yuan,王冕,中秋次韵答恢太虚,江湖漂泊久，发白不知年。世远人何在？天空月自圆。山河清有影，草木净无烟。谁恤苍生苦，移忧到酒边。,4
Ming,叶高,其五 西山晴雪,春光先到西山麓，冻解寒消雪止零。姑射平明升日禦，琼瑶收拾露云屏。耳边流响融新碧，眼下松舒转旧青。如使君逢七十二，此山应亦禅亭亭。,5
Ming,史自守,赠肃斋李先生（诗括误刻）,不出非无故，曾将世态论。布衣如可贱，风节孰为尊。有托吟梁父，无求隐鹿门。白云飞满目，消息任乾坤。,5
Ming,王韦,秋居杂兴,池面迎秋爽，山腰落暝阴。鹭窥霜藻立，蝉抱雨枝吟。不竞销棋癖，多忧损宦心。卷帘通夕照，端坐看枫林。,5
Yuan,任原,赠同舟从军林生,青天无尽碧波长，百尺云帆挂夕阳。海路音书何处寄，北风征雁不成行。,4
Ming,元斗杓,迁葬挽赵重峰,经纶造辟一生心，劲节清风起懦襟。忍死罄忠乖宿愿，平蛮建策閟俞音。重围路绝求仁得，万世名垂高义深。闻说壬辰犹痛哭，况今迁宅就新岑。,5
Qing,毛会建,西爽亭①,天高地下河山邈，龌龊满前人易老。何当一气相周旋，惟有长空净如埽。此气四空同不磨，长庚映之益光皦。有时逼人眉宇间，霜棱日角常矫矫。有时注人胸臆中，冰壶玉尺常皎皎。我游黄鹤凡几年，鹄城石镜恣探讨。曾闻岩畔有奇字，“西爽”勒石当空窅。藓蚀虫斑字剥落，土花瘗影不可考。余子夏子日搜奇，忽然见之白云表。削壁周遭如割方，照人光洁同裂缟。两字峥嵘不盈尺，漏痕钗脚都完好。不书人地不书年，一片精魄成绍缭。信如此气坚不磨，入石千龄静相保。二公好事复耽诗，大言小言皆绝倒。更许他时为结亭，翼然端不让仙枣。我昔岣嵝访禹碑，摹刻大别称工巧。涌月高台近咫尺，曹公落笔非草草。从此隔江还鼎峙，沐日浴月是三岛。白云黄鹤任去来，永为河山作琛宝。诗成与尔倾百觞，目光四射天地小。,6
Yuan,王鉴,其二 白描梅,湖上无书问老逋，冰霜岩壑耐清孤。入更月上天全白，转首春风是画图。,4
Tang,僧慧能,拟达摩和尚颂二首（题拟） 其一,心地邪花放，五叶逐根随。共造无明业，见被业风吹。,2
Tang,李端,送少微上人入（一作游）蜀,削发本求道，何方不是归。松风开法席，江月濯禅衣。飞阁蝉鸣早，漫天客过稀。戴颙常执笔，不觉此身非。,2
Tang,李乂,春日侍宴芙蓉园应制,水殿临丹籞，山楼绕翠微。昔游人托乘，今幸帝垂衣。涧筱缘峰合，岩花逗浦飞。朝来江曲地，无处不光辉。,2
Ming,王洪,其八,飞燕语雕梁，幽阶转翠篁。玉芝常满地，珠树不知霜。曲水通云窦，虚亭近石房。回看移跸处，佳气晚苍苍。,5
NanBei,王韶之,其五 大会行礼歌①,大哉皇宋，长发其祥。纂系在汉，统源伊唐。德之克明，休有烈光。配天作极，辰居四方。,1
Yuan,李好古,采茶歌,他兴云雾片时来。动风雨满尘埃。则怕惊急烈一命丧尸骸。休为那约雨期云龙氏女。送了你个攀蟾折桂俊多才。,4
Ming,史彬,韩泷烟雨,忆昔昌黎远谪官，道经武水涉层滩。一天烟雨迷空峡，夜半风涛下急湍。树色遥连山色晓，浪花飞作雪花寒。莫言巴蜀多危险，今见韩泷行路难。,5
Ming,王士性,石梁洞,跨壑浑无地，凌虚别有天。谁能身似鹤，纵步入苍烟。,5
Song,王观,减字木兰花 寿女婿,瑞云仙雾。拂晓重重遮绣户。一炷清香。千尺流霞入寿觞。家门转好。从此应须长不老。来岁春风。看拜西枢小令公。,3
Ming,丁信,送李参政还吴,武略雄才出陇西，牙旗玉帐驻梁溪。已知马援能匡汉，孰谓樊侯久失齐。百物意荣春雨足，三台影落晓天低。澹烟芳草沙堤软，一路东风万马嘶。,5
Tang,元万顷,奉和春日二首（一作春日）。（一作上官仪诗） 其一,花轻蕊乱仙人杏，叶密莺喧帝女桑。飞云阁上春应至，明月楼中夜未央。,2
Ming,王子一,倘秀才,我这𥚃长啸时草木振动。怅望处风涛怒涌。不觉的悄然而悲悚然恐。阮肇云：咱两个则傍这一道流水寻去。料的前面必有个渔家可以投宿。正末唱：盼不的渔家春水渡。阮肇云：这山中敢有个寺儿么。正末唱：闻不见僧寺夕阳钟。带云：兄弟呵唱：咱两个莫不被樵夫调哄。,5
Qing,王至甸,赵季和刻青田石章见赠时将归蜀因为诗以报之,法古以神不以迹，赵君篆入斯冰室。十年悬腕如拨镫，一刀凿透青田石。翩翩野鹤初飞回，脱手赠我疑琼瑰。自嫌雕刻壮夫耻，笔力真可回云雷。文三桥，王山麓，当年此技称绝工。江山跌宕有寒饿，而君莫叹相如穷。叙州风，雅州雨，临邛垆头酒如乳。还家一醉对文君，却胜黄冠作羁旅。此别重逢复几年，相看黯黯俱华颠。傥思老朽诗情苦，乞与巴东十万笺。,6
Tang,元希声,其五,绰绰夫君，是膺柱下。准绳有望，名器无假。宠盖伯山，气雄公雅。立朝正色，俟我能者。,2
Tang,王适,相和歌辞 铜雀妓（一作铜雀妓）。（一作高适诗）,日暮铜雀迥，幽声玉座清。萧森松柏望，委郁绮罗情。君恩不再重，妾舞为谁轻。,2
Qing,尹会一,兴化,维扬下邑古昭阳，使节重来略版章。尺土俱从人崛起，一城孤立水中央。云随海市朝昏变，风逐湖船去住忙。蓬岛浪传仙路近，迷离何处问沧桑。,6
NanBei,温子升,结袜子,谁能访故剑，会自逐前鱼。裁纫终委箧，织素空有馀。,1
Ming,文林,寄朱隐君性甫,自笑千金惜已捐，陶然知命且随缘。暌疏故旧家家酒，狼籍图书处处船。布被夜寒孙抱足，柴门雪满客无毡。陆游草草真成放，千首新诗六十年。,5
Qing,方苞,拟子卿寄李都尉,汎桴委惊湍，隈隈任所触。大冶自镕金，焉能顺其欲。羁鸿隐朔漠，飞翔翼常缩。独鹤栖瑶林，长鸣念溪谷。不闻鸾凤音，时恐鹰鹯伏。百年会有尽，沈忧日夜续。寸心遥相望，万里见幽独。,6
Yuan,岳伯川,滚绣毬,妻也空费你心。你也索听我言。这衣服呵且休算万针千线。也不论旧絮新绵。你如今值着业冤。使着死钱。这衣服但存几件。旦云：你命也不保。留着他做甚么。正末唱：怕你子母每受穷时典卖盘缠。比如包尸裹骨棺函内烂。把似遇节迎寒您子母每穿。省可𥚃熬煎。,4
Tang,李适,君臣箴,夫惟德惠人。惟辟奉天。从谏则圣。共理惟贤。皇立有极。骏命不易。总万机以成务。齐六合之殊致。一心不能独鉴。一目不能周视。敷求哲人。式序在位。于戏。君之任臣。必求一德。臣之事君。咸思正直。何启沃之所宜。自古今而未得。且以谠言者逆耳。谗谀者伺侧。故下情未通。而上听巳惑。俾夫忠贤。败于凶慝。譬彼轻舟。烝徒楫之。亦有和羹。宰夫膳之。孰云理国。不自得师。覆车之轨。予其惩而。高以下升。和由甘受。惟君无良。亦臣之咎。闻诸辛毗。牵裾魏后。则有禽息。竭忠碎首。勉思献替。以平可否。勿谓无伤。自微而彰。勿谓何害。积小成大。事有隐而必见。令既出而焉悔。鼓钟在宫。声闻于外。浩然涉水。朕未有艾。将负扆以虚心。期尽忠而纳诲。在昔稷契。实匡舜禹。近兹魏徵。佑我文祖。君臣协德。混一区宇。肆予寡昧。获缵丕绪。臣哉邻哉。尔翼尔辅。高秋始肃。我武维扬。辍此禁卫。殿于大邦。恋阙方甚。嘉言乃昌。是规是谏。金玉其相。辞高理要。入德知方。总彼千虑。备于八章。宣父有言。起予者商。殷有盘铭。周有欹器。或诫以辞。或警以事。披图演义。发于尔志。与金镜而高悬。将座右而同置。人皆有初。鲜慎厥终。汝其夙夜。期保朕躬。无曰尔身在外。而尔诚不通。一言之应。千里攸同。导彼遐俗。达予四聪。华夷仰德。时乃之功。既往既来。怀贤忡忡。唱予和汝。式示深衷。,2
Song,方回,梅雨连日五首 其一,蓑笠千村外，乾坤五月中。若无梅子雨，焉得稻花风。深贮陂塘满，交流畎浍通。还知周廪积，敢叹阮途穷。,3
Qing,方维新,题黄鹤楼,对江楼阁参天立；全楚山河缩地来。,6
Yuan,王艮,其五 秦皇驰道,秦皇混六合，荒诞殄厥修。求仙望蓬莱，驱车乃东游。道毙杂鲍鱼，腥风夕弥留。徐福竟不还，何处营丹丘。,4
Song,无名氏,孟亭,千古高风在，襄阳孟浩然。孤亭汉江上，清思白云边。隐德由来少，新诗只共传。鹿门山下屋，驴背雪中仙。,3
Tang,曲龙山仙,其三,造化天桥碧海东，玉轮还过辗晴虹。霓襟似拂瀛洲顶，颢气潜消橐籥中。,2
Yuan,丁复,其十九,民厚静开户，官清深见江。酒行山客几，花发野莺双。冷署霜生座，高眠月满窗。而翁在城府，自谓鹿门庞。,4
NanBei,邢邵,思公子,绮罗日减带，桃李无颜色。思君君未归，归来岂相识。,1
Tang,僧慧寂,上洞山颂,何代隐荒丘，茅堂独寝幽。随缘三事衲，顿觉万缘休。貌古因持戒，身贫为少求。吾师登鸟量，物外绝追游。,2
NanBei,王台卿,一旦歌,一旦被头痛，避头还着床。自无亲伴侣，谁当给水浆。匍匐入山院，正逢虎与狼。对虎低头啼，垂泪泪千行。,1
Tang,李冶,恩命追入留别广陵故人,无才多病分龙钟，不料虚名达九重。仰愧弹冠上华发，多惭拂镜理衰容。驰心北阙随芳草，极目南山望旧峰。桂树不能留野客，沙鸥出浦谩相逢。,2
Ming,王维俭,岁暮赠新安吴用卿,北风吹云云四幕，岁尽穷阴苦寂寞。忽闻有客来大鄣，清姿绝尘立野鹤。大鄣山客性耽古，开缄发箧光煜爚。夏王九牧铸黄金，大泽深山远不若。于阗雁肪截昆吾，饕文如发双龙攫。丰隆煽火天公下，紫烟飞尽粉骨薄。锦缥细展墨花翻，河东二柳燉煌索。会稽内史十五字，崩崖断石压秘阁。老夫亦出汉螭钩，海虬盘觚绿玉削。方鼎癸父隐亚文，满堂宾客起错愕。箧中宝物朽欲死，谁从柯亭裁新籥。呜呼此事真未易，共君且倾金凿落。,5
Ming,王嘉谟,西园遣兴,长日掩柴门，无复经行客。白云媚春兰，纷纷落枕席。,5
NanBei,江总,明庆寺诗,十五诗书日，六十轩冕年。名山极历览，胜地殊留连。幽厓耸绝壁，洞穴泻飞泉。金河知證果，石室乃安禅。夜梵闻三界，朝香彻九天。山阶步皎月，涧户听凉蝉。市朝沾草露，淮海作桑田。何言望钟岭，更复切秦川。,1
WeiJin, 无名氏,拂舞歌诗三首 其一 白鸠篇①,翩翩白鸠，载飞载鸣。怀我君德，来集君庭。白雀呈瑞，素羽明鲜。翔庭舞异，以应仁乾。交交鸣鸠，或丹或黄。乐我君惠，振羽来翔。东璧馀光，鱼在江湖。惠而不费，敬我微躯。策我良驷，习我驱驰。与君周旋，乐道亡馀。我心虚静，我志沾濡。弹琴鼓瑟，聊以自娱。凌云登台，浮游太清。扳龙附凤，目望身轻。,0
Ming,王梅,送客,琴鹤萧然万里行，一官岭外称閒情。春风绿展柳阴厚，霜日红酣荔子晴。剩有诗篇消日永，坐看鼙鼓静严城。谁云百粤多豺虎，谈笑胸中有甲兵。,5
Tang,上官婉儿,其九,横铺豹皮褥，侧带鹿胎巾。借问何为者，山中有逸人。,2
NanBei,王韶之,其六,皇矣我后，圣德通灵。有命自天，诞受休祯。龙飞紫极，造我宋京。光宅宇宙，赫赫明明。,1
Tang,敦煌曲子,其四 光明崖五首,善知识一言难可喻。决定坚修须向前。居山甚奇妙。勤心作意看。渴饮无生水。饥食法喜餐。忍辱大随体。不羡世间官。,2
Tang,白居易,秋暮郊居书怀,郊居人事少，昼卧对林峦。穷巷厌多雨，贫家愁早寒。葛衣秋未换，书卷病仍看。若问生涯计，前溪一钓竿。,2
Yuan,周砥,送郑同夫归豫章分题百花洲,洲上百花明，春流日夜生。祇看维客棹，无复度霓旌。落日山如旧，东风鸟自鸣。萧条千古意，离别暗伤情。,4
Tang,方干,听新蝉寄张昼,细声频断续，审听亦难分。髣髴应移处，从容却不闻。兰栖朝咽露，树隐暝吟云。莫遣乡愁起，吾怀祗是君。,2
Song,王祖道,句,石头虎距海，洲岸马昂槽。,3
Ming,卞荣,嘉兴留别诸友,春波门外上春船，春涨蒲萄绿浸天。共君细细酌篷底，西望落日横孤烟。倚篷横玉彻三弄，飞花谁遣回风送。须臾日出光满座，杯光滟滟金波动。美人相逢良不多，美景岂可成蹉跎。为欢未久又为别，空劳春梦落春波。,5
NanBei,范广渊,征虏亭饯王少傅,挂冠东门阎，归褐西唐足。结辙尘高衢，祖供悬长麓。韩卿辞辇路，疏傅知殆辱。素德烛光尘，玄轨芳前觉。,1
Tang,元晟,送萧颖士（一作夫子）赴东府得引字,吾见夫子德，谁云习相近。数仞不可窥，言味终难尽。处喧虑常澹，作吏心亦隐。更有嵩少峰，东南为胜引。,2
WeiJin,韦昭,其二,甘蔗椑柿，榛栗木瓜。,0
Qing,王士祯,一滴庵联,三千余年上下古；八十一家文字奇。,6
Tang,李夷简,西亭暇日书怀十二韵献上①相公（亭为衡镇蜀时搆）,胜赏不在远，怃然念玄搜。兹亭有殊致，经始富人侯。澄澹分沼沚，萦回间林丘。荷香夺芳麝，石溜当鸣球。抚俗来康济，经邦去咨谋。宽明洽时论，惠爱闻氓讴。代斲岂容易，守成获优游。文翁旧学校，子产昔田畴。琬琰富佳什，池台想旧游。谁言矜改作，曾是日增修。宪省忝陪属，岷峨嗣徽猷。提携当有路，勿使滞刀州。,2
Yuan,佚名,送叶弘道赴当涂医教,西风吹句水，送子宦当涂。康伯名传世，医和业近儒。囊中漆叶散，肘后玉函书。自笑无闻者，依然病颡驹。,4
Qing,方芳佩,哭翁霁堂先生,少微星忽陨寒芒，天丧斯文巨壑藏。四海长留知己感，一生祇有爱才忙。楷模自足垂当代，猿鹤空惊去草堂。闻说故交铭有道，定看金石耀琳琅。,6
Tang,王湾,晚春诣苏州敬赠武员外,苏台忆季常，飞棹历江乡。持此功曹掾，初离华省郎。贵门生礼乐，明代秉文章。嘉郡位先进，鸿儒名重扬。爰从姻娅贬，岂失忠信防。万里行骥足，十年暌凤翔。回迁翊元圣，入拜伫惟良。别业对南浦，群书满北堂。意深投辖盛，才重接筵光。陋学叨铅简，弱龄许翰场。神驰劳旧国，颜展别殊方。际晓杂氛散，残春众物芳。烟和疏树满，雨续小溪长。旅拙感成慰，通贤顾不忘。从来琴曲罢，开匣为君张。,2
Yuan,耶律铸,平南将,江淮平圮裂，原不事梯冲。锐气吞坚阵，威声挫战锋。高昂地上虎，王浚水中龙。讵可同年语，论功与定封。,4
NanBei,张率,其五,遥夜方远时既寒。秋风萧瑟白露团。佳期不待岁欲阑。念此迟暮独无欢。鸣弦流管增长叹。,1
Tang,何蠲,其二,泛蓬𦩘兮戏凫鹥，澄水暗兮照虹霓。指尘路兮何足迷，来濯缨兮沧浪溪。,2
Ming,王宠,雪后石湖与诸友同泛 其一,共有丘中好，而扬江上舲。花潭冰漾绿，松岭雪含青。霁色回银汉，鲜云捲画屏。子真归旧谷，为报北山灵。,5
Qing,于右任,思念内子高仲林,梦饶关西旧战场，迂回大队过咸阳。白头夫妇白头泪，亲见阿婆作艳装。,6
Tang,王昌龄,客广陵,楼头广陵近，九月在南徐。秋色明海县，寒烟生里闾。夜帆归楚客，昨日度江书。为问易名叟，垂纶不见鱼。,2
Tang,僧知玄,祝尧诗,生天本自生天业，未必求仙便得仙。鹤背倾危龙背滑，君王且住一千年。,2
Yuan,宋无,寄王子长,薄宦仍依楚，长闻傍酒垆。客愁三月尽，春梦五更初。吟卷看花掩，行床并竹铺。江湖有佳句，知我每相于。,4
Qing,王炘,七月十二日入山收稻有怀纪仲霁,两寺钟声咽，山桥夕路幽。未几新落叶，已满旧溪头。西去时将晚，东游事亦休。秋苔新月上，杂沓使人愁。,6
NanBei,祖珽,从北征诗,翠旗临塞道，灵鼓出桑乾。祁山敛雰雾，瀚海息波澜。戍亭秋雨急，关门朔气寒。方系单于颈，歌舞入长安。,1
WeiJin,成公绥,菊颂,先民有作，咏兹秋菊。绿叶黄花，菲菲彧彧。芳逾兰蕙，茂过松柏。其茎可玩，其葩可服。味之不已，松乔等福。,0
Yuan,僧圆至,小汊,麻骨灯明竹壁疏，更深人语在茅庐。开篷缘岸去沽酒，点火拨船来卖鱼。,4
Qing,于范,采桑子 閒居,柳梢烟冷秋初透，月满前沟。人在西楼。梦绕天南旧虎丘。一林归鸟啼还又，添得新愁。难寄东流。风落斜江古渡头。,6
Ming,王在晋,其二,攀萝绝磴望三齐，洞口云深去路迷。海角日痕千尺线，天门晓刻一声鸡。露盘仙掌骞铜柱，月窟灵根驾彩霓。五色文成聊展翰，峰头灼烁照青藜。,5
Yuan,王艮,追和唐询华亭十咏 其一 顾亭林,顾公读书处，乃是林塘居。竹树久凋谢，红翠何稀疏。鱼鸟非昔游，风烟尚遗墟。身灭名不朽，流闻千载馀。,4
Tang,蜀中酒阁道人,歌①,尾闾不禁沧溟竭，九转神丹都谩说。惟有班龙顶上珠，能补玉堂关下穴。,2
Ming,方维仪,旅夜闻寇,蟋蟀吟秋户，凉风起暮山。衰年逢世乱，故国几时还？盗贼侵南甸，军书下北关。生民涂炭尽，积血染刀镮。,5
Yuan,方一夔,春晚忆弟,自叹形容改，空惊岁月更。黠蚕附茧死，怨鸟寄巢生。歉岁愁亲故，贫家分弟兄。江南芳草地，此别若为情。,4
Tang,孔绍安,赠蔡君,畴昔同幽谷，伊尔迁乔木。赫奕盛青紫，讨论穷简牍。,2
Song,王辅世,其六 石山鸡,山鸡化为石，锦翼已成藏。俗类休争食，吾心不为粱。,3
Tang,于鹄,题树下禅师（一作僧）,久行多不定，树下是禅床。寂寂心无住，年年日自长。虫蛇同宿涧，草木共经霜。已见南人说，天台有旧房。,2
WeiJin,应玚,其二,节饰齐明。,0
Tang,李百药,过杨玄感墓,剑有万人敌，文为一代英。除昏志不遂，僭乱道难平。,2
Ming,戈汕,题竹 其一,有竹见庭好，当杯意转亲。清声风间出，文影日斜陈。槛近迎根直，天空写叶真。知君杜寒暑，长伴瘦吟身。,5
Ming,平显,寄题李得全池亭,池亭春色浩无涯，看到高秋次第花。隔竹臼声烹紫茗，出林丹火转黄芽。闲惊鹤梦敲楸玉，坐曳鱼羹傍钓车。迟我重来分十咏，好占庭树鹊楂楂。,5
Yuan,仲璋,念奴娇,消磨九日，算年年、惟有黄花白酒。把酒簪花能有几，七十光阴回首。人寿难期，酒杯有限，花色应如旧。花浓酒酽，问君著甚消受。彭泽千古英魂，有花能折，有酒能倾否。万事悠悠输一醉，花酒休教离手。明日西风，阑珊酒尽，憔悴花枝瘦。酒肠花眼，正宜年少时候。,4
Yuan,叶可权,遂昌八景（录六首） 其一 东阆晓云,阆峰崛起苍玉屏，晓气触石天冥冥。白衣挂树山色湿，宛如流水含春冰。暾光穿林鹤初醒，薄云浮空结虚暝。老仙醉卧石屋深，起来但觉衣裳冷。,4
Song,王逵,钓台,一句能通万世情，若非高位即嘉声。如何自古留题者，不悟严光解钓名。,3
Qing,王翃,寄沈十二,横山生白云，郁郁半空起。知君住其下，独宿白云里。冬月静岩扉，寒泉涤心耳。嗟余役风尘，引领望之子。,6
Ming,王钝,回大名黄金堤,黄金堤上柳如烟，中有人家屋数椽。牛犊放将春暮草，儿童耕遍雨晴田。落花流水非尘迹，舞燕啼莺若洞天。此处更无官府扰，也应刘阮误求仙。,5
Ming,王钝,丙寅春三月至皂林驿晨霜如雪,江南三月半，草际尚铺霜。料峭人犹怯，乖违事可伤。春风虚馆舍，冬月旧衣裳。总是调元责，何劳问彼苍。,5
Qing,方友升,挽曾国荃联,为国家事数十年精力长劳，其人元老，其勋壮猷，风雨惨江南，大星九月悲陨落；后刚直公百余日仓皇而逝，于生极荣，于死亦显，祠堂昭宇宙，瓣香千载祝忠襄。,6
Ming,王钝,过湘潭,短棹轻蓑汎汎舟，满江烟雨雪初收。天旋岸转疑行马，心旷神閒愧野鸥。云抹山腰凝暮霭，浪添沙觜漾春流。不知何处归帆急，远挂潇湘一段愁。,5
WeiJin,许询,蜘蛛赋,伊蜘蛛之为虫，纵微性乎天壤，禀妙造于化灵，忽有碍而无相。吐自然之纤绪，先皇羲而结网，冯轻罗以隐显，应大明之幽朗。,0
NanBei,刘遵,蒲坂行,汉使出蒲坂，去去往交河。间谍敢亏对，骖马脱鸣珂。乍作渡泸怨，何辞上陇歌。,1
Qing,文星瑞,海珠台大门联,环海波澄，犀甲军排金鼓肃；层宵月上，骊珠光射斗牛寒。,6
NanBei,颜之推,和阳纳言听鸣蝉篇（隋卢思道同赋。）,听秋蝉。秋蝉非一处。细柳高飞夕。长杨明月曙。历乱起秋声。参差搅人虑。单吟如转箫。群噪学调笙。风飘流曼响。多含断绝声。垂阴自有乐。饮露独为清。短緌何足贵。薄羽不羞轻。螗螂翳下偏难见。翡翠竿头绝易惊。容止由来桂林苑。无事淹留南斗城。城中帝皇里。金张及许史。权势热如汤。意气喧城市。剑影奔星落。马色浮云起。鼎俎陈龙凤。金石谐宫徵。关中满季心。关西饶孔子。讵用虞公立国臣。谁爱韩王游说士。红颜宿昔同春花。素鬓俄顷变秋草。中肠自有极。那堪教作转轮车。,1
Ming,方以智,其二,欸乃渔歌杜若洲，露寒灯火不知愁。朝朝尽醉馀杭酒，厌薄楼船歌舞游。,5
Qing,于翼如,慈利毛菩萨祠联,一代功名缺信史；千秋庙貌傍衙官。,6
NanBei,邢邵,文襄皇帝金像铭,妙形难象，至理希诠，形之所及，理亦在焉。悟兹空假，劳此盖缠，式图往秘，用结来缘。丹青并饰，金玉同镌，神仪内莹，宝相外宣。圆光照耀，映彼无边，灵应肸响，感发大千。钟福旒纩，其永如天，归庆怙恃，寿等南山。凡厥亲类，宜其永年，归诚妙觉，标志上玄。托铭斯在，旷劫方传。,1
Song,于石,其四,伊昔西湖外，清阴九里松。天低深雨露，风怒走蛟龙。林霭通樵径，山云隔寺钟。何时一行乐，重到北高峰。,3
NanBei,徐陵,折杨柳,袅袅河堤树，依依魏主营。江陵有旧曲，洛下作新声。妾对长杨苑，君登高柳城。春还应共见，荡子太无情。,1
Yuan,吴全节,寿庆堂（王氏建。）,堂成仙子捧流霞，文物衣冠见世家。江上青山如玉垒，山中白石亦金华。云连寿栎千年树，日映蟠桃几度花。天府归荣传锦里，行看丹凤降黄麻。,4
Ming,叶小鸾,雨夜闻箫,纱窗徙倚倍无聊，香烬熏炉懒更烧。一缕箫声何处弄，隔帘微雨湿芭蕉。,5
NanBei,柳恽,七夕穿针诗,代马秋不归，缁纨无复绪。迎寒理衣缝，映月抽纤缕。的皪愁睇光，连娟思眉聚。清露下罗衣，秋风吹玉柱。流阴稍已多，馀光欲谁与。,1
NanBei,温子升,钟铭,宫商弟变，律吕相生。立号则起，从革以成。调之必应，击而不横。铜盘韵响，火鸟和声。出入成则，明宵有音。,1
Qing,丁之翘,金菊对芙蓉 东村晚归，喜周铁珊先生下榻舍桴兰若，蒋山老人招同夜话，即席相为倡和,白雁横天，黄花匝地，可怜时节深秋。自荒村策蹇，暮返林邱。到家未及閒言语，见僧雏、短简相投。为言佳客，渡江远至，下榻僧楼。倒屣何敢夷犹。早芒鞋竹杖，夜访羊求。喜骚坛名将，老益风流。漫言别后相思苦，请交看、白发双头。主人兴发，三更不寐，只劝香瓯。,6
Tang,僧可朋,观梦龟草书,欲尽金钟数斗馀，从容攘臂立踟蹰。先教侍者浓磨墨，不揖傍人欻便书。画状倒松横洞壑，点粗飞石落空虚。兴来乱抹亦成字，祇恐张颠颠不如。,2
Ming,叶封,卢岩观瀑布,山穷壁立劖崖岸，如悬大瓠刳其半。瀑水遥从云外来，风雨苍茫吹不断。晴岚晻蔼秋复春，霏微淅沥无昏晨。亦觉轻阴散霢霂，逶迤石罅生粼粼。尔乃满盈雷雨作，喧豗淜湃倾丛薄。崇朝霁色洗芙蓉，万丈银河自天落。北望群峰隐若蹲，惊趋哀壑争飙奔。沧溟潮生浪花白，腾波急溜冲云根。碧崿承流湱欲溃，冰山乍倒璚枝碎。玉龙被剸鳞甲摧，激怒难回乱飞坠。从兹直下垂天绅，建瓴之势无停轮。累累小珠大珠堕，崩涛积雪浮松筠。曦晖照见闪虹电，云彩徘徊净霜练。微风忽度相欹斜，细雨轻烟拂人面。仰观不足常淙淙，厥状非一难形容。昼暮阴晴亦屡异，穷工极态烟光重。越昔卢鸿宅其下，翠庭樾馆何潇洒。岩因其姓以为名，高蹈应空后来者。君不见龙潭石淙皆绝奇，奇在嶙峋水挟之。卢岩之奇独在水，林壑藉以增幽姿。况且嵩中水泉少，潺湲不绝无如斯。旷然疑是别天地，胡勿于此诛茅茨。吾将老矣始一遇，乐此忘疲忽天暮。扶筇出壑久踟蹰，犹恐涛声在深树。,5
Song,尹公远,尉迟杯 题卢石溪响碧琴所,冰弦语。在竹树、院落深深处。当年野草闲花，何许浮云飞絮。征鸿止止，纵汗漫、游人远回顾。迟琼楼、五色帘开，唤醒玄鹤飞舞。何事梦断湖山，尚九里松声，八月潮怒。三十年馀池台泪，应不为、花奴羯鼓。想天上、群仙老矣，甚比似、人间更愁苦。倩画阑、留住西风，莫教愁入云去。,3
Yuan,王钝,过武夷山,清江碧嶂武夷山，快我平生爱慕间。始信神仙真窟宅，恍疑猿鹤有乡关。光生丹井烟霞重，雨过虹桥翠黛閒。却笑蓝舆远游客，偷寻泉石慰衰颜。,4
Yuan,丁复,同县尹张志道徵士黄观复阴秀才燕集六县校官叶仲庸池上分韵已而互相为和 其五 次韵阴字,喜把手中酒，醉扪头上簪。题诗共五客，击节得诸阴。绮席紫霞散，银瓶黄玉斟。相看十年面，应见故交心。,4
Song,方逢辰,和张寓轩题孤山二首 其一,吝骄专恣讳言兵，祸本伊谁自种成。潮汛有时声转怒，权奸一死罚犹轻。道无起灭无今古，物有消虚有长盈。赞化正需豪杰手，华山深处卧升平。,3
Ming,王汝玉,寄友 其一,不见熙真久，此心将奈何。每因佳节换，倍觉别愁多。驻景功应熟，居閒气转和。无由联夜榻，清月照窗萝。,5
Yuan,孟棐,题惠麓复隐图二首 其一,满汲清泉洗战尘，结茅重与惠山邻。谋生不为鸡豚乐，愿得粢盛岁荐新。,4
Yuan,甘瑾,题陈德辉义士卷,万姓颠虞日，群公义战心。拥兵麾白羽，养士散黄金。袍赐蟠桃旧，营开细柳深。里门烽警息，载道凯歌音。,4
Qing,王时翔,浪淘沙,寒入小楼昏。月色三分。枣花帘子水沉熏。一样绣针金剪地，位置偏文。,6
Qing,丁象震,贺袁世凯五十寿联,五岳同尊，惟嵩曰峻极；百年上寿，如日之方中。,6
Ming,毛奇龄,游杨氏园林和韵 其一,共揽名园胜，寒风晓渡河。长堤环坠柳，曲阁挂层柯。叠石刳岩涧，开樽对薜萝。赤栏回合处，愁望起高歌。,5
Yuan,吴海,送傅德谦还临川,傅君隘流俗，举步追古人。古人去已远，斯道为荆榛。出门抱高志，区区向谁陈？十年江海上，漂泊但一身。念我德不孤，邂逅遂见亲。相知宁苦晚，不觉逾三春。精微共探讨，议论发清新。谊合然诺重，途穷忧思频。如何语离别，使我意酸辛。酸辛不在别，欲留我何贫。闽水东赴海，楚山西入秦。春波正浩荡，谁能知其津？,4
Song,王巩,湘山,半岭风吹草木香，落阶花雨送春忙。从师远借云庵卧，还我平生午枕凉。莲社缁黄常得伴，鹿门妻子亦相将。化身欲似河东柳，更向山头望故乡。,3
Yuan,岳伯川,金盏儿,有了状但去呵决私逃。停了俸但住呵怎轻饶。离了官房没了倚靠。绝了左右没了牙爪。我直着他典了衣卖了马。方见俺心似铁笔如刀。饶他便会钻天能入地。怎当俺拿住脚放头稍。,4
Song,王赞,和知军毛奎小洞天诗,使君赋佳什，笔壮过飞泉。索远寻幽地，求深访洞天。山巍云脚敛，海极日头偏。景喜岩瞻石，台虚钓隐船。高人贪胜概，清海赖无旋。拟把张槎泛，何妨谢屐穿。心闲尘不染，客好景成妍。去去迎三岛，看看会七贤。醉眠思石枕，缓步惜苔钱。再约通宵饮，相邀秉烛椽。,3
Tang,左偃,秋晚野望,倚筇聊一望，何处是秦川？草色初晴路，鸿声欲暮天。,2
Qing,王惟诚,其四,知己天涯学唱酬，使星两度过东瓯。望为歧路说离别，尚有德业在柳州。,6
Yuan,贝琼,题映雪斋,门前雪一尺，苦士未能眠。永夜生虚白，穷年守太玄。寒通窗外月，梦落同中天。太乙如相过，青藜不用然。,4
Qing,方苞,挽李馀三方伯三首 其一,盛夏轩车至，精强倍往时。谁知交手别，永与故人辞。六郡迟膏雨，三吴满涕洟。衰残失素友，愁病更难支。,6
Qing,王式丹,其五,扑枣僧寮隔市尘，纵横墨迹照秋旻。孟津声价当时重，未抵杨公千载人。,6
Tang,僧护国,别盛安,情人取次几淹留，别后南州与北州。月色为怜今夜客，砧声那似去年秋。欲除豺虎论三略，莫对云山咏四愁。亲故相逢且借问，古来无种是王侯。,2
Ming,王显先,金鸡岭,曙色微茫动海城，鸡声咿喔报星精。神光似唤金乌转，绛帻疑传玉漏明。天与江山增胜概，人于物候卜豪英。独怜辛酉钟灵瑞，从此朝阳叶凤鸣。,5
Qing,王庭,舟中晚泊,扁舟泊处见云岑，晚色苍然在树森。风景重催寒露下，月凉初照野烟深。芙蓉入夜人俱醉，芦荻兼秋水自阴。杯酒未能还作赋，将归何事惜登临。,6
Yuan,周南老,芳桂坞,林坞藏幽芳，丛桂团苍玉。子落明月中，香生流涧曲。风前堕粟金，雨余明净绿。伍以荃兰幽，愧彼桃李俗。中有道人居，清名纪仙箓。为花歌古香，对酒不忍触。,4
Qing,王又旦,同朱悔人大雨渡江呈李镜月 其一,渡口烟初暝，孤舟客未归。楚天低远岸，江雨撼危矶。指顾千峰失，空濛一叶飞。中流叹奇绝，不敢怨沾衣。,6
WeiJin,韦昭,其三 摅武师,摅武师。斩黄祖。攘夷凶族。革平西夏。炎炎大烈震天下。,0
Ming,丁鹤年,挽章处士（定海人晚年好道）,流年惊逝水，世事逐飘风。卜筑邻蓬岛，移家类葛洪。丹还金鼎伏，剑解玉棺空。惟有松坛月，通宵贯彩虹。,5
Qing,王振沅,挽张百熙联,宠列六曹，论年在罗郑徐诸老之先，学校振新猷，四海绚歌绵教泽；荣褒两字，易名继裘纪阮数公而后，忠贞见遗表，九原泣涕有余哀。,6
Qing,于启璋,凤凰台上忆吹箫 弄花香满衣,残腊辞梅，嫩寒侵柳，小园风送春来。渐夭桃竞放，琼李争开。相约西邻女伴，妆罢也、倚徙莓苔。柔荑滑、弓鞋半褪，罗袜微歪。安排。秋千架畔，试闲寻百草，笑赌双钗。更揉红撚白，插鬓堆怀。伫立湖山石上，错引得、蝶恋蜂猜。花阴冷、归更雪缕，香溢妆台。,6
Qing,王豫（丹徒）,其二,荷戈君遣后，近觉直言稀。天语真尧舜，王心判是非。直教臣节愧，不负布衣归。正值怜才日，终难卧钓矶。,6
Ming,王敬臣,古诗送陈宪副雨泉之任滇南,黄鹄翔四海，潜虬乐泥蟠。飞沈各异涂，言就性所安。公行越万里，予留守故滩。公励王尊节，九折驱无难。予含令伯诚，有怀良未殚。俱奋古人心，咸思效寸丹。临岐申赠言，暌离何足叹。相期慎明德，岁晚同金兰。,5
Ming,尹耕,紫荆关,汉家锁钥惟玄塞，隘地旌旗见紫荆。斥堠直通沙碛外，戍楼高并朔云平。峰峦百转真无路，草木千盘尽作兵。谁识庙堂柔远意，戟门烟雨试春耕。,5
Ming,王以悟,送雷贞一游南雍,南雍名胜地，才子中州人。未睹行游处，悬知领趣真。江澄千里月，风净万家尘。言氏孔门学，君须更问津。,5
Tang,同州判官,判酒务吏乞以家财修夫子庙（题拟）,荆棘森森绕杏坛，儒官高贵尽偷安。若教酒务修夫子，觉我惭惶也大难。,2
NanBei,谢朓,江上曲,易阳春草出，踟蹰日已暮。莲叶尚田田，淇水不可渡。愿子淹桂舟，时同千里路。千里既相许，桂舟复容与。江上可采菱，清歌共南楚。,1
Yuan,和尔布哈,明月泉,古昔蒲子地，今县名湿川。去城十里许，风景分媸妍。莹此岩上月，照彼厓下泉。波光始荡漾，兔影成婵娟。阴气固相孚，阳应何昭然。静观物有感，方知理无偏。心镜生皎皎，德化流涓涓。时备宪府列，忝乘骢马前。适来暮春月，胜赏中秋天。作诗记石壁，恍若人间仙。,4
Tang,僧神晏,十八郎殿下送彩球上于方丈顶挂便请偈,众彩裁成已，工多妙最殊。收归方丈里，长玩一明珠。,2
Tang,僧希迁,参同契,竺土大仙心，东西密相付。人根有利钝，道无南北祖。灵源明皎洁，枝派暗流注。执事元是迷，契理亦非悟。门门一切境，回互不回互。回而更相涉，不尔依位住。色本殊质象，声元异乐苦。暗合上中言，明明清浊句。四大性自复，如子得其母。火热风动摇，水湿地坚固。眼色耳音声，鼻香舌碱醋。然依一一法，依根叶分布。本末须归宗，尊卑用其语。当明中有暗，勿以暗相遇。当暗中有明，勿以明相睹。明暗各相对，比如前后步。万物自有功，当言用及处。事存函盖合，理应箭锋拄。承言须会宗，勿自立规矩。触目不会道，运足焉知路。进步非近远，迷隔山河固。谨白参玄人，光阴莫虚度。,2
Yuan,王旭,西溪,我爱西溪好，披云屡往来。一川烟景合，三面画屏开。薄俗无商隐，清时有逸才。近岩多隙地，松竹更须栽。,4
Yuan,王结,其五,城居匪湫隘，桑果连畛畦。吾庐有高兴，何必空山栖。,4
WeiJin,曹丕,诗,行行游且猎，且猎路南隅。弯我乌号弓，骋我纤骊驹。走者贯锋镝，伏者惊戈殳。白日未及移，手获三十馀。,0
Yuan,丘元镇,绿阴,木叶葱茏翠剪裁，倒垂清荫护莓苔。中天赤日难窥见，滴地兹云扫不开。啼鸟园林梅雨歇，系牛门巷麦风来。仓皇欲买应难得，珍重前人手自栽。,4
Yuan,吴师道,溪亭夜宿,閒亭来伴野云栖，剪剪东风冷客衣。孤鹤有声溪上啄，落花无影月中飞。愁销绿发三春过，梦拂青山半夜归。混迹渔樵莫惆怅，得时奴隶总轻肥。,4
Ming,牛谅,甲辰九日东塔登高得玉字,拿舟出东城，秋高气应肃。虽无龙山境，华林亦不俗。双池水清白，于以濯缨足。飞觞坐苔石，寒泉荐幽菊。乃登梁朝塔，观海望天目。诸贤快先步，嗟予苦蜷跼。不及终雅兴，徙倚阑干曲。分题寄游胜，抛砖引群玉。,5
Ming,史迁,菌子诗追和杨廷秀韵,松花冈头雷雨急，坡陀流膏渍香汁。新泥日蒸气深入，穿苔破藓钉戢戢。如盖如芝万玉立，紫黄百余红间十。燕支微匀滑更湿，倾筐盛之行且拾。天随杞菊谩苦涩，采归芼之脱巾笠。桑鹅楮鸡皆不及，嫫姑天花当拱揖。盐豉作羹炊玉粒，先生饱饭踏晓日，更遣樵青行负笈。,5
Qing,王世芳,南斋纪恩诗 其一,建子星回斗转寅，居然一百十年春。灌花拭竹间中课，问水寻山物外身。《击壤》但知歌帝力，炷香惟有感苍旻。桑榆筋骨还彊健，历数前因话劫尘。,6
Qing,王昙,薄暮同树昆仙石登小隐山,落日冷秋空，侯山东复东。鸟鸣众峰里，人坐夕阳中。远水有时到，深村何路通。秋田三百顷，多是稻花风。,6
Song,方岳,其四,我昔识平川，初鸣偃室弦。议题春雨夜，探榜晚秋天。两柳今安在，枯梅画不传。向来诗酒地，独立意茫然。,3
Ming,山岊,春游殳山用贝廷琚韵,小艇来山麓，閒吟趁晚晴。看烟青嶂合，倚树白云行。院古摇萝影，林深碍月明。缅怀今古事，藉草听流莺。,5
Song,王令,答满子权兼简衡父,君唱奈高何，君休我试歌。古今愚智府，天地是非罗。何日功名就，青云日月磨。俗儿吾不较，计此竟谁多。,3
Song,王仲修,其二,前殿风传万岁声，九重歌管乐升平。欲知庆事丛元日，瑞气先从帝鼐生。,3
Song,丁注,题永庆院一览亭①,插迥飞檐耸，淩虚叠砌危。四天栏下揖，万象掌中窥。目力不到处，云容无尽时。尘尘皆胜事，凭槛几人知。,3
Qing,方以智,恭和瞿年伯临难诗即以奉挽（录一）,漫云嚼齿枕戈眠，胜过祥兴已四年。占历自知当赤伏，骑箕先此告苍天。奔归灵武非无策，独守荥阳亦宿缘。莫以人间论成败，虞山一字比燕然。,6
Yuan,何吾山,其三,超摇万里一枯槎，脱略尘凡三朵花。自与秋风同客梦，曾随明月落谁家。江湖量大容浮瓠，雨露春深学种瓜。却得先生有新曲，如何能解理黄荂。,4
NanBei,王俭,齐白纻辞,阳春白日风花香。趋步明月舞瑶裳。声发金石媚笙簧。罗袿徐转红袖扬。清歌流响绕凤梁。如矜若思凝且翔。转盻流精艳辉光。将流将引雁双行。欢来何晚意何长。明君驭世永歌昌。,1
Qing,王策,点绛唇,薄醉流连，小亭过雨新凉候。佯推罚酒。暗捻红酥手。又是黄昏，月影纤肌秀。银屏右。炉香初瘦。人落轻烟后。,6
Qing,于懿,踏莎行,病骨难支，鬓云渐薄。钏松瘦减兰边玉。夜来双袖不胜寒，无言自倚潇湘竹。凉影侵帘，啼痕染烛。寂寥庭院愁萧索。残灯久伴可怜宵，金钱暗把归期卜。,6
Qing,尤侗,赠高淳吴季舒,江左高人吴季舒，蓬蒿满径闭门居。十年自著《幽通赋》，四海相传《却聘书》。淮水观镫名藉甚，隋堤折柳意何如。风尘澒洞霜华晚，归去淳湖老钓鱼。,6
Yuan,周驰,其四,久客思归归未能，题诗附与远游僧。吴松江上鲈鱼美，何处人家不下罾。,4
NanBei,释惠标,赠陈宝应,送马犹临水，离旗稍引风。好看今夜月，当照紫微宫。,1
Qing,王珽,步宋方信孺游南山龙隐洞原韵,两洞龙眠北与南，我来高卧便为三。半生杖屐烟霞老，十里春风草木酣。夜静携僧观水月，诗成摇笔扫山岚。千年却忆隆中事，王业规模出草庵。,6
Ming,史迁,其二,休怪狂夫出处轻，孟郊还解以诗鸣。瓦瓶盛酒渔樵话，野草江花亦慰情。,5
Yuan,王性存,其二,有地莫种花，有堤莫种柳。花柳岂不佳，而恐易衰朽。吾情匪好异，只种竹与葵。竹存劲直操，葵存本根思。,4
Qing,释元龙,乞食,林间才定起，洗钵出门行。童子亦知善，设斋非爱名。说经酬饭价，回施合凡情。果腹便归去，寒山万木平。,6
Qing,王昶,潼关,鹑首星芒照九垓，规模百二自秦开。关山苍莽争天险，文武飞腾出将才。日暖旌旗横戌逻，云连城堞抱烽台。登高立马休凭吊，看取三峰翠色来。,6
NanBei,何敬容,咏舞诗,因风且一顾，扬袂隐双蛾。曲终情未已，含睇目增波。,1
NanBei,鲍泉,南苑看游者诗,洛阳小苑地，车马盛经过。缘沟驻行幰，傍柳转鸣珂。履高含响佩，袜轻半隐罗。浮云无处所，何用转横波。,1
Tang,文丙,新栽松,可怜同百草，况负雪霜姿。歌舞地不尚，岁寒人自移。阶除添冷淡，毫末入思惟。尽道生云洞，谁知路崄巇。,2
Tang,李世民,其九,建章欢赏夕，二八尽妖妍。罗绮昭阳殿，芬芳玳瑁筵。佩移星正动，扇掩月初圆。无劳上悬圃，即此对神仙。,2
Tang,毛熙震,其二,轻盈舞伎含芳艳，竞妆新脸。步摇珠翠修蛾敛，腻鬟云染。歌声慢发开檀点，绣衫斜掩。时将纤手匀红脸，笑拈金靥。,2
Yuan,杜瑛,汤阴道中,城连蔓草就陂陀，匹马玄黄两鬓皤。兔穴废场新事改，燕巢老树旧恩多。嵇林鬼物防直棘，羑水天风鼓恨波。顾我本非尘土客，云山随意听高歌。,4
Qing,王士祯,秦淮杂诗,傅寿清歌沙嫩箫，红牙紫玉夜相邀。而今明月空如水，不见青溪长板桥。,6
Song,王洋,望山间西际寺,闻说林间寺，攀萝一径斜。有僧眠雪月，无客赏风花。丈室虚名在，方袍岁事赊。空王无系著，破屋便传家。,3
NanBei,江从简,采莲讽（一作采荷调。）,欲持荷作柱，荷弱不胜梁。欲持荷作镜，荷暗本无光。,1
NanBei,沈约,君子有所思行,晨策终南首，顾望咸阳川。戚里溯层阙，甲馆负崇轩。复途希紫阁，重台拟望仙。巴姬幽兰奏，郑女阳春弦。共矜红颜日，俱忘白发年。寂寥茂陵宅，照曜未央蝉。无以五鼎盛，顾嗤三经玄。,1
Ming,王凤娴,燕子楼,燕子楼头燕子回，何年鹤去见归来。相思怨结东风泪，洒向残花已剩灰。,5
NanBei,王韶之,其十三,体至和。感阴阳。德无不柔。繁休祥。瑞徽璧。应嘉钟。舞灵凤。跃潜龙。景星见。甘露坠。木连理。禾同穗。玄化洽。仁泽敷。极祯瑞。穷灵符。,1
Tang,王睿,竹,庭竹森疏玉质寒，色包葱碧尽琅玕。翠筠不乐湘娥泪，斑箨堪裁汉主冠。成韵含风已萧瑟，媚涟凝渌更檀栾。此君引凤为龙日，耸节稍云直上看。,2
WeiJin,王杰,阮元瑜诔,既登宰辅，充我秘府。允司文章，爰及军旅。庶绩惟殷，简书如雨。强力敏成，事至则举。,0
Tang,僧重恽,偈,云幽一只箭，虚空无背面。射去遍十方，要且无人见。,2
Ming,释方泽,送王翰林柘湖转比部还京,沧海有才名，青春赋两京。乍辞金马署，复作爽鸠行。苑柳深袍色，宫莺杂佩声。君王前席问，应是为苍生。,5
Qing,王慧,冷泉亭,泉声檐槛外，林壑杳然深。人世热何处，我来清到心。松林藏日色，潭底卧峰阴。一自乐天记，山光寒至今。,6
Yuan,叶衡,其五,夜宿榆林月满天，青帘红烛唤觥船。相逢莫问儿家姓，醉里空留白玉鞭。,4
NanBei,颜延之,拜陵庙作诗,周德恭明祀，汉道遵光灵。哀敬隆祖庙，崇树加园茔。逮事休命始，投迹阶王庭。陪厕回天顾，朝燕流圣情。早服身义重，晚达生戒轻。否来王泽竭，泰往人悔形。敕躬惭积素，复与昌运并。恩合非渐渍，荣会在逢迎。夙御严清制，朝驾守禁城。束绅入西寝，伏轼出东坰。衣冠终冥漠，陵邑转葱青。松风遵路急，山烟冒垄生。皇心凭容物，民思被歌声。万纪载弦吹，千岁托旒旌。未殊帝世远，已同沦化萌。幼壮困孤介，末暮谢幽贞。发轨丧夷易，归轸慎崎倾。,1
Qing,文干,塞马,塞马无声齧草根，春寒野旷步黄昏。谁家豆栈难忘却，又逐牛羊入远村。,6
Tang,李嘉祐,晚春宴无锡蔡明府（一作长官）西亭,茅檐闲寂寂，无事觉人和。井近时浇圃，城低下见河。兴缘芳草积，情向远峰多。别日归吴地，停桡更一过。,2
Yuan,李时,木兰花慢,忆兰亭佳致，从宪长，剩追寻。问开花高山，晋祠流水，谁是知音。虽无凤笙龙管，劝行杯、时有不弦琴。马首家家明月，眼前处处禅林。一觞一咏畅怀襟。尘世任浮沉。莫论兴亡，休争人我，且乐欢心。韶华岂能常在，又斜阳、西下暮云深。好袖东风归去，春宵一刻千金。,4
Tang,冷朝阳,别郎上人,过云寻释子，话别更依依。静室开来久，游人到自稀。触风香气尽，隔水磬声微。独傍孤松立，尘中多是非。,2
Yuan,吴克恭,送汤生茂才归宛陵,春舟度鹤觜，晨鼓发龙湾。软语劳相接，幽期任独还。风清建业渚，云白敬亭山。自有府公荐，惭无游子颜。,4
NanBei,萧子范,夏夜独坐诗,节序值徂炎，兹宵在三伏。凭轩伫凉气，中筵倦烦燠。寂寞对空窗，清疏临夜行。虫音乱阶草，萤光绕庭木。帘月度斜辉，风光起馀馥。一伤年志罢，长嗟逝波速。,1
Yuan,叶齐贤,题水村图,坐窗不遨呻蠹竹，兀兀那知髀生肉！眼明见此水边村，浣我胸中尘百斛。荒山寂历苍烟斜，惊风飒飒鸣蒹葭。平沙暮寒群雁起，垂柳掩映幽人家。风流王孙摩诘手，妙处端如神所授。等閒点缀皆精妍，怪底秋光生户牖。我家本住松江滨，恍然一见融心神。他年卜筑遂君志，留取青山容散人。,4
Yuan,汪元量,其十一,此夕知何夕，游船杂战船。山河空百二，宫阙漫三千。雨歇云垂地，潮平水接天。惜哉无祖逖，谁肯著先鞭。,4
Ming,尹斗寿,其二,东方文献少，歧路又难删。己卯人斯远，江南道复还。渊源传服老，师友有陶山。后死今无赖，临风独汗颜。,5
NanBei,庾肩吾,三日侍兰亭曲水宴诗,策星依夜动，銮驾总朝游。旌门临苑树，相风出凤楼。春生露泥泥，天覆云油油。桃花舒玉涧，柳叶暗金沟。禊川分曲洛，帐殿掩芳洲。踊跃赪鱼出，参差绛枣浮。百戏俱临水，千钟共逐流。,1
Yuan,王冕,次韵答王敬助六首 其三,慷慨登高罢，风流入醉余。山田禾熟早，海国雁来初。对客无多论，耽眠或废书。东南岩壑美，时复命巾车。,4
Tang,王仁裕,长兴中题杜光寺（题拟）,上尔高僧更不疑，梦乘龙驾落沉晖。寒暄晕映琉璃殿，晓夜摧残毳衲衣。金体几生传有漏，玉容三界自无非。莓苔满院人稀到，松畔香台野鹤飞。,2
NanBei,袁淑,效古诗,谇此倦游士，本家自辽东。昔隶李将军，十载事西戎。结车高阙下，极望见云中。四面各千里，从横起岩风。寒燠岂如节，霜雨多异同。夕寐北河阴，梦还甘泉宫。勤役未云已，壮年徒为空。乃知古时人，所以悲转蓬。,1
Song,王岩叟,望钓台,桐江快人眼，江水绿于苔。一棹中流去，千山两岸来。风摇黄叶落，潮捲白沙开。欲问严陵事，云中望钓台。,3
Qing,六十七,即事偶成二律① 其一,微茫岛屿片云孤，物产民风事事殊。绝好饔飧红脚早，天然篱落绿珊瑚。花无寒燠随时发，酒长琼浆不用沽。最是良畴耕凿易，欣然醉饱乐唐虞。,6
Ming,王弼,夜梦八叔父,长途望不极，永夜泣相逢。似为中年病，全非旧日容。自应扶几杖，岂解惜章缝。觉后收馀泪，乡心一万重。,5
Tang,李亨,叶法善像赞,昂昂高士，潇洒孤峙。却立排烟，乘霓控鲤。果然不伐，为而不恃。驭风泠然，与物终始。,2
Ming,王绂,题江村渔隐,钓舟随处泊，风飏一丝轻。久已潜踪迹，那能识姓名。雨添春水阔，山带夕阳明。独有沙边鸟，时来共结盟。,5
Ming,王寅,燕市酒垆曲,白发嗤多事，狂游入上都。敢怀执辔者，可有卖浆徒。何处容弹铗，常来独倚垆。悲歌稀酒伴，不是一钱无。,5
Qing,王之进,广陵怀古,维扬自昔占繁华，看过平山莫漫夸。廿四桥边春草合，十三楼外夕阳斜。岭梅有恨闻山鹧，堤柳无情噪晚鸦。若遣杜郎从到此，可堪水调问谁家。,6
Tang,李子卿,红觜乌赋（以新飞羽未调为韵）,殊方之乌兮。丹觜黑身。异性特立兮。既孝且仁。劲毳非日黔而得黑。快吻岂研朱而益新。不颉颃以干物。常翩翻而狎人。非越鸟之思归。羡海鸥之多机。谓富屋之堪止。谓芳枝而可依。其来也状衔花未下。其去也疑带火初飞。何必将雏。声已传于绿绮。如能反哺。游更狎于䌽衣。嗷嗷其音。泄泄其羽。常饮啄于轩砌。每栖翔于牖户。凌美翼之鹓雏。掩能言之鹦鹉。朝食芳饵。全忘攫肉之心。夜宿雕笼。何有啼城之苦。顾弱质而谁贵。诚主人之厚意。非九子之是思。仰三足而多愧。鸣跃既安。抟扶尚未。莺何德而迁乔。鹤何功而在位。稻粱已饱兮羽翼将调。霜台可宿兮云汉非遥。倘不使余尾之谯谯。余音之哓哓。为君一举凌丹霄。,2
NanBei,裴子野,答张贞成皋诗,匈奴时未灭，连年被甲兵。明君思将帅，方听鼓鼙声。吾生恣逸翮，抚剑起徂征。非徒慕辛季，聊欲逞良平。出车既方轨，绝幕且横行。岂伊长缨系，行见黄河清。虽令懦夫勇，念别犹有情。感子盈编赠，握玩以为荣。跂子振旅凯，含毫备勒铭。,1
NanBei,高爽,题延陵县孙抱鼓诗,徒有八尺围，腹无一寸肠。面皮如许厚，受打未讵央。,1
WeiJin,王嘉,采药诗,暗河之桂，实大如枣。得而食之，后天而老。,0
Qing,王企堂,水淀荷花,水淀浩无涯，东西连滉瀁。平时水不风，波面平于掌。夏日菡萏开，尤令烦襟爽。吾生惜景光，行乐及时往。载酒挈良朋，中流荡轻桨。翠盖与红衣，一望渺且广。人在镜中游，花从尘外赏。水清见游鱼，丛密难下网。一曲采莲歌，临风散清响。玩久不知疲，坐看纤月上。,6
Yuan,沈铉,赵松雪故宅,故国西风王气销，珊瑚玉树半漂摇。曾瞻东壁回天象，故着南冠续汉貂。第宅空存森卫戟，墨池干尽尚兰苕。高情一去风流远，梦忆箫声第几桥。,4
Ming,王维桢,孝烈皇后挽歌,范内留芳训，扶天有骏功。仙游知跨凤，圣念为当熊。玉佩虚无里，苍云怅望中。宜春花照眼，泪洒旧时丛。,5
Tang,于武陵,长信宫二首① 其一,簟凉秋气初，长信恨何如。拂黛月生指，解鬟云满梳。一从悲画扇，几度泣前鱼。坐听南宫乐，凉风摇翠裾。,2
Ming,王逢年,汉宫篇,云蟠象魏接长杨，日拥龙颜坐未央。吾道欲兴周礼乐，圣朝空老汉文章。九重推毂边人泪，杂佩分花辇路香。谁荐《子虚》金马外，汾阴春雨夜苍苍。,5
WeiJin,夏侯湛,管仲像赞,堂堂管生，忘存兴仁。仁道在己，唯患无身。包辱远害，思济彝伦。心寄鲍子，动成生民。,0
WeiJin,李充,其四 华太尉,亹亹敬侯，诞纵淑姿。令迹凤翔，清尘龙飞。,0
Tang,王易简,官左拾遗归隐作（一作辞官归隐，留诗一绝。）,汨没朝班愧不才，谁能低折向尘埃。青山得去且归去，官职有来还自来。,2
Yuan,吴云,李氏祖祠联,胪唱儿孙三百辈；经传道德五千言。,4
Qing,王芑孙,其二,何须耕种论肥跷，千足牛羊尽富饶。却怪贫人好生计，乳茶入腹不愁枵。,6
Yuan,李士瞻,前过台州代州人董生安车秀才而作石桥州之所有胜迹也,天台山水妙南州，是我垂髫旧所游。乱后久拚门户改，别时只为稻粱谋。石桥雨没苔纹滑，宰木风高鸟雀愁。欲上矶头聊问讯，片帆飞过不知收。,4
Qing,方鹤斋,忆旧,万里桥西枇杷门，若耶溪上苧萝村。鸟啼花落无颜色，鸿去雪消空爪痕。自扫蛾眉裁锦艳，不教龟手浣纱温。美人消息今安在，木客山灵杜宇魂。,6
Song,丁开,可惜,日者今何及，天乎有不平。功高人共嫉，事定我当烹。父老俱呜咽，天王本圣明。不愁罹党祸，携泪向孤城。,3
Ming,王留,初冬客怀,傍涧诛茅十亩宫，主人閒即往山中。药苗饱雨分畦绿，枫叶酣霜合坞红。半夜樵歌寒趁月，六时僧磬响因风。如今徒倚都门望，冻草僵沙是处同。,5
Tang,于鹄,赠不食姑,不食非关药，天生是女仙。见人还起拜，留伴亦开田。无窟寻溪宿，兼衣扫叶眠。不知何代女，犹带剪刀钱。,2
Ming,王称,小垂手,秦女骋妖娆，春风步翠翘。只疑花作脸，更讶柳为腰。烛暗花钿堕，风轻罗带飘。自矜纤弱态，不羡掌中娇。,5
Yuan,僧辨才,题安分轩,知君近构竹间房，墙下新栽几树桑。采药不辞沾雨露，禦寒聊欲足衣裳。春深门外车无迹，秋晚篱边菊有香。我亦林泉安分者，向寻时过小池塘。,4
Yuan,性嘉,北固山,十载抠衣登此楼，江山有待我重游。景多人立海东面，天近鸟飞云上头。雨过烟峦翠屏晓，月明冰堑镜奁秋。世间无限丹青手，谁写蓬莱第一洲。,4
Yuan,王璋,宪副廉芗林以宾客泛舟游三天洞帅初有诗纪行次韵 其一,上国皇华使，清江画鹢舟。山光屏上见，树影镜中浮。瀹茗先誇水，行杯任点筹。红尘满城市，小憩莫回头。,4
Ming,左国玑,夏日林居,五月虚檐下，南风不断凉。云来常带雨，花润暗闻香。怕酒因妨客，耽幽懒着裳。楚骚辞赋客，歌咏自疏狂。,5
Tang,王之涣,其二,单于北望拂云堆，杀马登坛祭几回。汉家天子今神武，不肯和亲归去来。,2
Qing,王元启,古林禅室,一径疏篱带落花，苔痕踏破野人家。甘蕉过雨分窗润，稚竹迎风入槛斜。玉砑溪藤摹旧帖，绿沈瓷碗品新茶。无端生计频为客，拌向青门学种瓜。,6
Song,王以宁,念奴娇 其二,云收天碧。渐风高露冷，群喧初寂。远浦归舟荒渡口，搴篷横棹堤侧。一带澄江，十分蟾影，千里寒光白。襟怀迎爽，有人独步携策。遥想帘卷琼楼，凭阑凝望，此意知何极。声断秦箫双凤驾，凌厉飞仙同籍。问汉乘槎，采珠临海，往事空踪迹。莫辞吟赏，终宵清景难得。,3
Yuan,何失,寄畅淳甫,思君不见费人思，何日人思能已时。又见鸾坡三月柳，数枝浓绿自丝丝。,4
Ming,王会,南溪早汎,曙色明孤屿，轻舠送落潮。溪行人问渡，沙宿鸟惊桡。蚤爨分鱼火，村沽隔浦桥。悠然沧海去，舟子漫相招。,5
Yuan,王翰,山居春暮偶成,水气掩苍扉，萝香织翠微。洞回云到少，地僻客来稀。野鸟伤春去，杨花作雪飞。秪因飘泊久，对此也沾衣。,4
Tang,朱庆馀,送韦校书佐灵州幕,共知行处乐，犹惜此时分。职已为书记，官曾校典坟。寒城初落叶，高戍远生云。边事何须问，深谋祗在君。,2
Yuan,李文蔚,醉扶归,我妆一个喜脸儿将他来揾。他将那恶性儿把咱哏。杨衙内云：把这两个筐子。要做什么。左右。与我踹碎了。正末唱：呀呀呀他把我个竹眼笼的球楼蹬折了四五根。杨衙内云：连这条匾担也屈折了罢。正末唱：把我这一条黄桑担生蹅损。杨衙内云：那持鱼的盆子。也拿来摔碎了。正末唱：把我这一个设口样囫囵的浅盆。云：这是借来的波。爷饶了我罢。唱：可早是打一条通长璺。,4
Ming,王中,山中滞雨,渌酒千钟醉，衰年百念阑。山深茅舍静，春暮雨声寒。花事随泥滓，苔痕上井栏。寂寥闻杜宇，羁思若为宽。,5
Qing,王一元,蝶恋花 铁马,轻脆琉璃刚径寸，惯向虚檐，弄尽悠扬韵。疑是帘钩垂未定，劳他燕子惊心认。旅馆黄昏乡梦近，薄醉醒来，几度西风紧。月又朦胧灯又烬，生生引起离人恨。,6
Song,丁黼,满江红 寿江古心母,梅腊宾春，瑞烟满、华堂馥郁。还又祝、屏垂彩帨，觞称醽醁。南浦西山开寿域，朱帘画栋调新曲。庆彩衣、龙节侍慈萱，春长绿。双鹤发，齐眉福。一麟瑞，如冰玉。看国封重见，五霞凝轴。王母瑶池鸾凤驭，麻姑金鼎神仙箓。数从今、椿算到何时，蟠桃熟。,3
Ming,王行,题听松卷,长松知几树，树树著清风。飞雨夜初急，怒涛秋更雄。醉归山月里，高卧石楼中。那复钧天梦，知音自不穷。,5
Tang,朱光,被执口占,生为大宋臣，死为大宋鬼。一片忠义心，明月照秋水。,2
Qing,毛国翰,野望,盗贼仍蛮塞，山林自腐儒。眼随飞鸟倦，心共断云孤。寒尽鱼龙起，春回草木苏。感时怀济物，无术卧江湖。,6
Qing,王炜,上巳分韵,解禊回流蘸远峰，香车碾破绿蒙茸。三眠柳下红牙按，四照花边锦帐重。连骑自从金谷遇，泛觞疑得酒泉封。遥知刻烛挥银管，漏短春深不似冬。,6
Ming,史锦林,新燕试飞时,五月飞雏燕，云衣似剪新。巢边才恋母，帘隙渐窥人。斜逐回风袖，低翻贴水蘋。差池情自得，下上语如亲。樱荐知逢夏，梅黄觉过春。时禽符令序，杏苑欲呈身。,5
Yuan,汪广洋,九日,长剑客千里，一杯歌七哀。晚节忽已至，秋芳殊未开。平沙谁戏马，落日自登台。西北天垂远，沧江闻雁来。,4
Song,丁宣,仙都山,世上洞天三十六，缙云第二十九区。古木参天架云屋，总真灵迹号仙都。独峰壁立二千尺，凌空耸翠屹然孤。仰瞻绝顶烟岚际，曾开菡萏名鼎湖。旧说轩辕驻车辙，云骈风驭经此涂。石釜鍊灶丹砂就，乘龙帝乡才须臾。紫虚碧落超尘世，侍臣无路攀龙须。唐朝天子仙李裔，德格天心来瑞符。祥烟嘉气卿云布，山中九传万岁呼。步虚对峙云断续，东西互云高下殊。涧边幽径登鸟道，上有镜岩如方壶。岩中乳水沥嵌罅，滴石成穴如仰盂。水一昼夜斛加半，潦不泛溢旱不枯。鲁望曾记周景复，绝粒餐霞黄老徒。栖真妙入悬珠会，八十馀年隐此居。千古寥寥桑海变，仙迹渺邈还有无。石门瀑布虽云好，此间殊胜未易俱。特然造化钟神秀，虎头妙手亦难图。,3
Yuan,邵亨贞,横泖杂言二首 其一,横泖清晨望，人烟树几重。三江归禹贡，众水会吴封。云倚孤村塔，潮生半夜钟。田翁谈古迹，隔浦是青龙。,4
Qing,王凤池,秀峰寺,有约三双屐，来游第一山。寻题知寺古，静坐羡僧闲。鹤岭天尤近，龙潭户不关。镌岩明灭处，字莫辨欧颜。,6
Tang,僧昙域,宿郑谏议山居,堂开星斗边，大谏采薇还。禽隐石中树，月生池上山。凉风吹咏思，幽语隔禅关。莫拟归城计，终妨此地闲。,2
Yuan,叶岘,其三,显允许君兮，太岳之裔。仁人之言兮，除我宿弊。太山之阳兮，长川之澨。老农举首兮，曷报嘉惠。请歌我诗兮，贻于世世。,4
WeiJin,潘岳,家风诗,绾发绾发，发亦鬓止。日祗日祗，敬亦慎止。靡专靡有，受之父母。鸣鹤匪和，析薪弗荷。隐忧孔疚，我堂靡构。义方既训，家道颖颖。岂敢荒宁，一日三省。,0
Yuan,吴讷,宿承天观用杨廉夫韵,承天观里开图画，吴越山河一览中。半夜月明湖水白，五更日出海门红。䌽船春晚笙歌歇，粉堞风高鼓角雄。十二阑干都倚遍，归心飞过大江东。,4
Ming,方茂夫,访越塘次前韵,辨得禅心事事休，满将风月载扁舟。已穷海水不到处，又访云山欲尽头。烨烨紫芝铺晓露，飞飞红叶点深秋。人间境界知多少，更许浮生几度游。,5
Yuan,吴存,风雨,风雨春强半，莺花日许长。诗添子美瘦，酒减次公狂。客欲巾车去，余方蜡屐忙。相看一笑别，江上又斜阳。,4
Yuan,丘巨源,夜坐,静坐书斋夜，萧然一事无。松声应月户，竹火笑寒炉。倦读缄昏睫，疏吟惜断须。浮生缘底事，兀兀付团蒲。,4
Qing,文汉光,癸丑除夕时寄居双忠庵,萧条破寺寄寒毡，收拾闲堂肃祭筵。尚著黑貂存汉腊，愁听白鹤语尧年。拈花偶契佛三昧，缚草拚装鬼一船。剩有遗书藏复壁，来朝开帙理新篇。,6
Ming,王恭,古镜,匣里菱花镜，摩挲恨转深。土花浮绿晕，秋月闭寒阴。汉女曾窥貌，秦人己照心。蛟龙今剥落，徒尔折黄金。,5
Qing,丁绍仪,嘉鱼工次秋感,浩然秋水至，似共旅愁生。风雨朝如晦，波涛夜有声。人随孤屿泛，泉忆故山清。多少南归雁，还从泽畔鸣。,6
Tang,李华,其六,汉时征百粤，杨仆将楼船。幕府功未立，江湖已骚然。岛夷非敢乱，政暴地仍偏。得罪因怀璧，防身辄控弦。三军求裂土，万里讵闻天。魏阙心犹在，旗门首已悬。如何得良吏，一为制方圆。,2
Ming,王錂,疏影前,生上：禅宫乍起。又钟声隐约。幡影参差。想邂逅情深。梦魂萦系。何年得遂恩私。,5
Tang,吕諲,蓂荚赋（以呈瑞圣朝为韵）,圣人法天兮无物不成。皇天辅圣兮有贶必呈。蓂荚之嘉瑞。爰乃应乎休祯。禀神灵以擢质。因尧阶而得名。抽茎䔿䔿。布叶英英。二八而落。三五而盈。阴德自然。仰蟾蜍而知晦。太阳常近。与葵藿而同倾。尔乃丕体其祥。博考其义。所以厚上天之德。所以表皇王之瑞。其国乱也。则植之犹难。其国理也。则生之孔易。惟我后之钦若。亦合符而受赐。承荣金殿。旁沾三露之滋。每奉玉阶。上荫五云之施。岂无萱草。以悦其性。岂无灵芝。以彰其盛。芝擢其秀。既以纷纶于策书。萱树于堂。曷能弥缝于明圣。未若蓂荚生于皇朝。与夫髦士来应弓招。受成于天。谅多闻于国瑞。托其得地。且有异于山苗。窃预谈于皇道。庶有望于迁乔。,2
Tang,王勃,杜少府之任蜀州（一作川）,城阙辅三秦，风烟望五津。与君离别意，同是宦游人。海内存知己，天涯若比邻。无为在岐路，儿女共沾巾。,2
Song,王寀,题紫团山三十六景 山翁崖,仙翁爱山居，留形在东岭。风林度啸声，云壑漾飞影。华发欲萧萧，青瞳犹耿耿。追踪有名流，回首发深省。,3
Ming,于范,苏幕遮 病中风雨,雨儿零，风儿细。占断村烟，百里无空际。病起强将藜竹倚。苕叶青青，掩过柴门背。旧亭台，新酒鲙。不隔关山，终是无归计。有限罗衣无限泪。还想黄花，知我平安未。,5
Ming,王素娥,黄昏,阶下蛩吟又暮秋，倚阑独立恨悠悠。几多心事三年泪，忍向珊瑚枕上流。,5
NanBei,鲍照,代出自蓟北门行,羽檄起边亭，烽火入咸阳。徵骑屯广武，分兵救朔方。严秋筋竿劲，虏阵精且强。天子按剑怒，使者遥相望。雁行缘石径，鱼贯度飞梁。箫鼓流汉思，旌甲被胡霜。疾风冲塞起，沙砾自飘扬。马毛缩如猬，角弓不可张。时危见臣节，世乱识忠良。投躯报明主，身死为国殇。,1
NanBei,王融,其四,袭气变离宫，重柝惊层殿。曼响感心神，修容展欢宴。生老终已萦，死病行当荐。方为净国游，岂结危城恋。,1
NanBei,张正见,度关山,关山度晓月，剑客远从征。云中出迥阵，天外落奇兵。轮摧偃去节，树倒碍悬旌。沙扬折坂暗，云积榆溪明。马倦时衔草，人疲屡看城。寒陇胡笳涩，空林汉鼓鸣。还听呜咽水，并切断肠声。,1
Qing,毛莹,如梦令 春闺,风惹啼莺不住。雨洒残花无数。风雨酿愁时，毕竟孤舟何处。无绪。无绪。只合教伊休去。,6
Ming,公鼐,明湖独眺,窄岸平桥万柳斜，半城春水半人家。东风吹雨宵来急，一片乡心到海涯。,5
Qing,释大健,登钟山,钟山常在望，惆怅有谁登。蹑履过灵谷，披云拜孝陵。荒途迷乱草，深涧咽寒冰。香火馀宫监，悲凉向野僧。,6
Song,王初,送叶秀才,快骑璁珑刻玉羁，河梁返照上征衣。层冰春近蟠龙起，九泽云闲独鹤飞。行想北山清梦断，重游西洛故人稀。汉庭狗监深知己，有日前驱负弩归。,3
Song,方千里,应天长,嫩黄上柳，新绿涨池，东风艳冶天色。又见乍晴还雨，年华傍寒食。春依旧，身是客。对丽景、易伤岑寂。怅凝望、一带平芜，剪就茵藉。前度少年场，醉记旗亭，联句遍窗壁。调笑映墙红粉，参差水边宅。芦鞭懒过故陌。恨未老、渐成尘迹。谩无语，立尽斜阳，怀抱谁识。,3
Ming,王中,长门怨,昭阳歌吹入，独自泪双垂。玉貌无如妾，君恩复在谁？凉风摇绣户，明月堕金闺。愁绝无人见，流萤点翠帷。,5
Ming,王尚絅,赠李解元,易水萧飕处，秋风听短吟。云来村树暝，虫响豆花深。旧箧犹悬剑，高斋已罢吟。留君浑未得，寂寞数年心。,5
Qing,允禧,送易公仙之越赴旧任,明镫绿酒张高堂，晓风残月催行装。临觞不御各相视，离忧恻恻缠中肠。人生那得无分手，道谊相亲惟可久。须知别后梦魂牵，何如且尽杯中酒。扬州远在天之涯，悲君万里不还家。青云有路应须致，白首微官亦可嗟。夕阳衰草关河道，南雁声中霜信早。长途努力更加飧，无计为君慰衰老。来往京华十载余，空怜此别恨何如。更为后会知难再，莫惜因风数寄书。,6
Tang,约禅师,答僧问（题拟） 其一,宝盖高高挂，其中事若何。谁师言下旨，一句不消多。,2
Qing,王尔烈,其二,香岩初入处，樵径曲如弓。排剑青峰立，攒云绿树丛。泉闻铿尔韵，衣受快哉风。足力宁知倦，犹存琢句功。,6
Tang,司空曙,送柳震归蜀,白日双流静，西看蜀国春。桐花能乳鸟，竹节竞祠神。蹇步徒相望，先鞭不可亲。知从江仆射，登榻更何人。,2
Song,方信孺,咏西山海棠,真珠几颗最深红，点缀偏方造化工。好事何年移蜀种，美人清晓出吴宫。妖娆能得几时赏，零落才消一夜风。自有生香人不识，绣衾全覆锦熏笼。,3
Yuan,王宥,归妇吟,烈火都将玉石焚，死生契阔忆中分。信音一绝思青鸟，望眼双穿见白云。残日鹡鸰还有难，北风鸿雁正离群。新诗送尔还家去，重续当年织锦纹。,4
Ming,王佐,木绵絮,似惜春归去，欲将归路迷。雨轻云箔破，风软雪花低。游蝶随过幔，仰蜂沾在泥。差充邻女织，飘泊故东西。,5
Tang,尹鹗,醉公子,暮烟笼藓砌，戟门犹未闭。尽日醉寻春，归来月满身。离鞍偎绣袂，坠巾花乱缀。何处恼佳人，檀痕衣上新。,2
Tang,元结,演兴四首 招太灵,招太灵兮山之巅，山屹𡵉兮水沦涟。祠之襰兮眇何年，木修修兮草鲜鲜。嗟魑魅兮淫厉，自古昔兮崇祭。禧太灵兮端清，予愿致夫精诚。久惄兮㤝㤝，招捃𢹝兮呼风。风之声兮起飔飔，吹玄云兮散而浮。望太灵兮俨而安，澹油溶兮都清闲。,2
Yuan,毛直方,其二,呼儿买米得新粳，渔村且喜见秋成。今朝尝新莫草草，好钓鲈鱼来煮羹。,4
Song,勾令玄,敬礼瓦屋和尚塔偈,大空无尽劫成尘，玄步孤高物外人。日本国来寻彼岸，洞山林下过迷津。流流法乳谁无分，了了教知我最亲。一百六十三岁后，方于此塔葬全身。,3
Qing,王汝璧,雪夜郊行口号,梦向瑶阶月下行，相逢人是许飞琼。含春笑语空千里，莹骨清寒过一生。定有云归三峡远，那无衣似五铢轻。不知邓尉梅花色，何似燕台柳絮情。,6
Qing,僧大铃,寿搕𢶍大师,终年长许傍孤筇，翘首云飞第一峰。瓶汲几乾湘水浪，鱼敲欲起鼎湖龙。既收残骨埋花雨，又召游魂听雪钟。五岭三山当此日，清泉共酌祝寒松。,6
Yuan,何致中,次韵建平谢伯贤寄所咏钱舜举画马诗卷,沙平霜乾苜蓿叶，云隔天闲风淅沥。麟驹绝尘不可见，试展画绢临雪壁。老钱著色笔势雄，信手扫出连钱骢。骏骨一洗群马空，龙媒可是生崆峒。世上岂无如此马，大半困厄盐车下。纵使伯乐今犹存，一顾千金谁著价。伯时此艺尤其精，后来改画旃檀身。劝君按图休索骥，吟卷墨花香奕世。,4
Yuan,照鉴,初夏即事,三月已破四月初，绿阴门巷昼模糊。近窗一树樱桃熟，格磔钩辀来鹧鸪。,4
Tang,缺名一,其五,家中渐渐贫，良由慵懒妇。长头爱床坐，饱吃没娑肚。频年勤生儿，不肯收家具。饮酒五夫敌，不解缝衫裤。事当好衣裳，得便走出去。不要男为伴，心里恒攀慕。东家能涅舌，西家好合斗。两家既不合，角眼相蛆妒。别觅好时对，趁却莫交住。,2
Tang,朱长文,宿新安江深渡馆寄郑州王使君,霜飞十月中，摇落众山空。孤馆闭寒木，大江生夜风。赋诗忙有意，沈约在关东。,2
Yuan,和和,贾公祠,文肃有祠，谁所构兮。元祐为党，省无咎兮。何人不没，名则寿兮。邦有公思，食必祝兮。好是正直，神汝祐兮。继其时亨，宜有后兮。,4
Ming,丁运熙,缺题,一挥长剑倚船楼，家国何忘共戴雠。兰雪清风曾蹈海，琼琚锦轴又观周。弯弓自许奇男子，投笔非求定远侯。刬却六鳌背上土，平铺鲸浪作安流。,5
WeiJin,陆冲,其二,肆观野原外，放心希太和。景岳造天汉，丰林冒重阿。清芬乘风散，艳藻映渌波。,0
WeiJin,应玚,侍五官中郎将建章台集诗,朝雁鸣云中，音响一何哀。问子游何乡，戢翼正徘徊。言我塞门来，将就衡阳栖。往春翔北土，今冬客南淮。远行蒙霜雪，毛羽日摧颓。常恐伤肌骨，身陨沉黄泥。简珠堕沙石，何能中自谐。欲因云雨会，濯翼陵高梯。良遇不可值，伸眉路何阶。公子敬爱客，乐饮不知疲。和颜既以畅，乃肯顾细微。赠诗见存慰，小子非所宜。为且极欢情，不醉其无归。凡百敬尔位，以副饥渴怀。,0
Ming,元翼,赐几杖筵唱酬诗,龙飞开运日，凤历纪元年。玄德闻中外，神功冠后前。招贤置辅閤，吁俊列经筵。菲质惭群彦，尘踪厕象仙。未申骸骨请，惊奉綍纶宣。几杖兼鱼酒，伶优杂管弦。醺醺仪不爽，秩秩坐无迁。衰劣诸臣下，恩荣一代先。庶殚千虑得，永矢寸心肩。陨结知难报，将身任仆颠。,5
Qing,王定柱,雪浪川霞瀑布,犀龙夜吸吸江起，挂作白河桥上水。飞云雪卷一千寻，激雨雷惊三十里。断崖横擎水晶帘，鲛宫迸落青山髓。山川陶铸出雄奇，神物恍惚动俶诡。筝笛俗韵那可论，并洗人间琴筑耳。生平寻胜气自豪，宇宙奇观叹观止。石岩竹树俱秀绝，春雨轻阴况清美。不因捧檄孤烟霞，便结团焦住山趾。,6
Ming,史鉴,斗室为澄道岩赋,斗室开幽处，云门俯水涯。四方裁十笏，一座演三车。檐短容明月，窗低映杂花。休言此中小，世界亦恒沙。,5
Song,王寀,题紫团山三十六景 倚秀峰,山形叠叠掩禅关，长薄萧森落照间。天女欲誇新结束，都将翠藻簇烟鬟。,3
Yuan,王娇红,其三,咫尺天涯一望间，重帘十二拥朱阑。断肠芳草连天碧，作恶东风特地寒。笼里飞禽堪再复，盆中覆水恐难乾。落花舞絮春如水，下却珠帘不忍看。,4
Yuan,周鼎,听琴图,耳听不如心听聪，欲于弦上见飞鸿。铁崖仙子神游远，写得无声在有中。,4
NanBei,王融,其七 散曲,金枝湛明燎，绣幕裂芳然。层闺横绿绮，旷席缅朱缠。楚调广陵散，瑟柱秋风弦。轻裙中山丽，长袖邯郸妍。徐歌驻行景，迅节瀹浮烟。言愿圣明主，永永万斯年。,1
Yuan,何广,顾宏中画韩熙载夜宴图,人物风流独占魁，娱宾清夜绮筵开。醉眸频看红妆舞，疑是姮娥月里来。,4
Ming,叶宪祖,滚绣毬,小旦：想我命孤单难谐仕女姻。骨寒微羞登阀阅门。副净：小娘子。我兄弟不少你穿的戴的。小旦：休誇称烧手样宝钗笼鬓。不希罕称身材绣袄罗裙。副净：是了。这穿戴的虽是等閒。我兄弟却又好个俊俏的人品。小旦：俏潘安不足称。粉何郎枉自伦。俺可不向泼巫山梦中着紧。谁待想莽桃花洞里寻春。副净：你这般青春年少。怎么落莫得过小旦：纵教。春随流水休凝思。直待老逐飞花肯断魂。做个物外閒人。,5
Tang,宋璟,奉和圣制荅张说扈从南出雀鼠谷,秦地雄西夏，并州近北胡。禹行山启路，舜在邑为都。忽视寒暄隔，深思险易殊。四时宗伯叙，六义宰臣铺。徵作宫常应，星环日每纡。盛哉逢道合，良以致亨衢。,2
Ming,王懋明,其二 雨花台,长干风景地，台上每淹留。云树空濛色，烟江缥缈流。席前芳草暮，钟外雨花收。梦寐城南路，何年寻旧游。,5
Yuan,石盏德玉,青哥儿,俺娘呵外相儿十分十分慈善。就地𥚃百般百般机变。那怕你堆积黄金到北斗边。他自有锦套儿腾掀。甜唾儿粘连。俏泛儿勾牵。假意儿熬煎。辘轴儿盘旋。钢钻儿钻研。不消得追欢买笑几多年。早下翻了你个穷原宪。,4
Song,王安上,其二,日往月来时已久，万古千年名不朽。,3
Yuan,武汉臣,牧羊关,见一朵娇兰种。似风前睡海棠。好受用也鸳枕牙床。风流尽绣褥罗衾。可喜杀翠屏锦帐。旦做醒科云：一觉好睡也。正末唱：睡浓时素体鲜红玉。觉来也蕙魄散幽香。眼濛濛如西子春娇困。汗溶溶似太真般浴罢妆。,4
Yuan,余寅,静安八咏录三 其一 陈桧,海波浮玉殿，宝网拂珊瑚。座上来听法，龙精即老夫。,4
Yuan,吴全节,送原功大监南归,渐觉文星阙下稀，奎章两见送行诗。渭城朝雨歌三叠，湘水秋风赋九疑。国典䌷金藏凤阙，词臣步玉即龙墀。席前时有苍生问，可向江南久别离。,4
Song,无名氏,游象耳山,水似青萝带，山如碧玉环。池蛙鸣聒聒，林鸟语关关。松桧磐高盖，藤萝引翠鬟。倚栏无一语，何以慰幽閒。,3
Yuan,王结,水调歌头 送俞时□,众里识中散，野鹤自昂藏。萤窗雪屋十载，南国秀孤芳。河汉胸中九策，风雨笔头千字，画省姓名香。文采黑头掾，辉映汉星郎。怕山间，猿鹤怨，理归艎。人生几度欢聚，且莫诉离肠。休恋江湖风月，忘却云霄阊阖，鸿鹄本高翔。笑我漫浪者，丘壑可徜徉。,4
Yuan,王圭,其二,儒林分席春生座，射圃旋车月满溪。暂憩棠阴人爱树，无言李下自成蹊。恩光新拜宫壶赐，姓字多应御笔题。但得明良千载遇，腐儒何恨老幽栖。,4
WeiJin,郭璞,其十一,吐纳致真和，一朝忽灵蜕。飘然凌太清，眇尔景长灭。,0
Yuan,王行,读书斋,闲斋寂无营，忘我外驰意。韦编在燕几，芳席蔼兰气。薿薿庭草深，沄沄涧水驶。永坐弦我诗，清风自南至。,4
Tang,李治,太子纳妃太平公主出降①,龙楼光曙景，鲁馆启朝扉。艳日浓妆影，低星降婺辉。玉庭浮瑞色，银榜藻祥徽。云转花萦盖，霞飘叶缀旂。雕轩回翠陌，宝驾归丹殿。鸣珠佩晓衣，镂璧轮开扇。华冠列绮筵，兰醑申芳宴。环阶凤乐陈，玳席珍羞荐。蝶舞袖香新，歌分落素尘。欢凝欢懿戚，庆叶庆初姻。暑阑炎气息，凉早吹疏频。方期六合泰，共赏万年春。,2
Yuan,朱善,庚寅入寿光县界,淅淅风中黍，萧萧露下桑。始惊时物变，转觉道途长。报国心常赤，思家鬓已苍。故乡频入梦，烟雨暗前塘。,4
NanBei,朱超,城上乌诗,朝飞集帝城，犹带夜啼声。近日毛虽煖，闻弦心尚惊。,1
Ming,叶槩,除夜胥江小酌柬李昌祺张用中,除夕胥江夜泊船，短篷疏雨集群贤。建炎勋业张忠献，天宝诗章李谪仙。水国腊梅寒吐雪，山垣榕树晚凝烟。故情且尽樽中酒，莫叹飘蓬又一年。,5
Ming,王乔桂,游紫金山,山路驱车晚，流云净碧萝。岚深晴亦雨，地僻鸟能歌。物意含霜动，林光带月多。徘徊殊未已，无奈俗尘何。,5
NanBei,高爽,咏酌酒人,长筵广未同，上客娇难逼。还杯了不顾，回身正颜色。,1
Qing,王心敬,感兴,坐久林风发，翩翩吹予袂。悠然有会心，乃在山东际。陟岫望邹鲁，渺渺目难继。岂必道远长，哲人早已憩。徘徊歧路侧，日午阴未霁。浩歌泪盈把，寸心将何寄。归来濯玉女，天空白日丽。,6
Qing,王连瑛,送高将军南征,楼船指日下江皋，年少登坛拥节旄。别酒醉看梁苑月，先声秋压广陵涛。阵开鱼丽三山壮，部拥龙骧十队豪。斩尽鲸鲵清海浪，知君自有吕虔刀。,6
Tang,白元鉴,新池,何人凿碧沼，待我照衰容。洗药馀香在，开函古镜空。心閒闻细溜，波静卧乔松。欲问仙源路，无由见落红。,2
Qing,方守敦,移家归桐，舟中偶咏二律寄三兄，叠清字韵（录一）,一棹沧浪歌浊清，向来青眼为谁横。苍茫天地惟兄弟，摇落江山寄死生。秋色无边霜树老，雁行数点晚峰晴。百年心事扁舟载，坐倚高樯看月明。,6
Ming,叶初春,题画栀子花,花开六出玉无瑕，薝卜林中薝卜花。重向画图参此案，妙香不断透窗纱。,5
Yuan,吴炳,其二,引杖深溪流，今朝添几许。定是岫中云，去作山头雨。,4
Yuan,朱升,其四,荷种陶盆当曲池，远观亵玩总称奇。花开水面无多蕊，香喷风前敌万枝。醉脸临轩红掩映，舞裳摇影翠参差。斯花不是真君子，争得骚人苦赋诗？,4
WeiJin,陆凯,其三 上虞令史胄,猗猗上虞，金蓥玉贞。凤立鸾跱，邈矣不倾。,0
Ming,孔镛,斗鸡山,巧石如鸡欲斗时，昂冠相距水东西。红罗缠颈何曾见，老杀青山不敢啼。,5
WeiJin,桓玄,登荆山诗,理不孤湛，影比有津。曾是名岳，明秀超邻。器栖荒外，命契飨神。我之怀矣，巾驾悄轮。,0
WeiJin,成公绥,延宾赋,延宾命客，集我友生。高谈清晏，讲道研精。訚訚侃侃，娱心肆情。,0
NanBei,颜延之,应诏观北湖田收诗,周御穷辙迹，夏载历山川。蓄轸岂明懋，善游皆圣仙。帝晖膺顺动，清跸巡广廛。楼观眺丰颖，金驾映松山。飞奔互流缀，缇彀代回环。神行埒浮景，争光溢中天。开冬眷徂物，残悴盈化先。阳陆团精气，阴谷曳寒烟。攒素既森蔼，积翠亦葱芊。息飨报嘉岁，通急戒无年。温渥浃舆隶，和惠属后筵。观风久有作，陈诗愧未妍。疲弱谢陵遽，取累非纆牵。,1
Song,孔武仲,榴花分题（得开字）,东京石榴好，几处照楼台。秀色裙难学，幽香蝶不来。连枝成幄幕，著子尽琼瑰。乞取当窗种，年年四季开。,3
Yuan,宋无,送谢士良之江东,谢安游赏去，别酒惜临分。万里甘为客，三春苦送君。风帆攲逆水，江树入空云。若过青山下，须题李白坟。,4
Tang,李适,奉和九日登慈恩寺浮图应制,凤辇乘朝霁，鹦林对晚秋。天文贝叶写，圣泽菊花浮。塔似神功造，龛疑佛影留。幸陪清汉跸，欣奉净居游。,2
Ming,尹顺之,其六,谷鸟为閒友，泉声代晤言。萝阴埋巨壑，春色赴閒门。静爱新知少，狂怜旧态存。慇勤窗外月，深夜搅诗魂。,5
Yuan,王磐,百门泉二首 其一,济南七十二名泉，散出坡陀百里川。未似共城祠下水，千窝并出画楼前。,4
Ming,公鼐,至沂山寻百丈崖不及,盘行历叠嶂，峻极抗危峰。不忝名东岱，何妨失汉封。弁云螺黛敛，海气蜃楼重。更问飞泉处，西岩接万松。,5
NanBei,刘邈,折杨柳,高楼十载别，杨柳擢丝枝。摘叶惊开驶，攀条恨久离。年年阻音息，月月减容仪。春来谁不望，相思君自知。,1
Qing,方士淦,其二,荣瘁皆春梦，关山实壮游。来时千嶂雪，归去五湖秋。箧有诚悬笔，寒披晏子裘。天涯明月共，回首庾公楼。,6
Tang,僧契此,其四,非凡非圣复若乎，不强分别圣情孤。无价心珠本圆净，凡是异相妄空呼。,2
Song,王观,失调名,十三妮子绿窗中。,3
Ming,王希文,赠谢氏堂前灵芝 其一,贞元聚则泄，瑞气郁而彰。有露葩仍润，无根蒂自香。芳邻媲孟氏，曲度拟芝房。宝树千年在，为君献吉祥。,5
Yuan,朱仲明,翠屏岩,叠巘撑空列翠屏，四围花卉抱幽馨。雄盘地轴三山外，界破齐烟九点青。,4
Yuan,李祁,题王与龄畦乐,有客依南浦，长年学种畦。才高宜世用，性僻爱幽栖。菜甲侵腰长，桑枝刺眼低。不因来往熟，那得自成蹊。,4
Song,郊庙朝会歌辞,其三 又六变,蠢兹淮海帅，保据毒黎苗。不悟龙兴汉，犹同犬吠尧。六师方雨施，孤垒自冰消。千载逢嘉运，华夷奉圣朝。,3
Ming,王在晋,其三,六王才毕国凌夷，望气芒砀色色奇。天意不留秦一字，而今休拓李斯碑。,5
Song,方蒙仲,青梅如豆,春去雨霏霏，青梅未接时。青青几万斛，可惜不充饥。,3
Ming,王养端,其四,翰墨初呈金马门，群贤此日荷宸恩。细封紫蜡传仙仗，高矗红云俨帝垣。麟阁晓浮花气暝，虎帏春动日华暄。台官忽奏文昌见，天子亲临策士轩。,5
Qing,丁棠发,忆扬州,烟花佳丽古扬州，隋帝行宫迹尚留。锦缆船归杨柳岸，玉台花发广陵秋。中宵明月闻歌吹，十里珠帘卷画楼。油壁香车虚客梦，为言小杜未曾游。,6
Song,万俟咏,南歌子,梅夏暗丝雨，麦秋扇浪风。香芦结黍趁天中。五日凄凉今古、与谁同。,3
Ming,牛大纬,文君井,临邛歇马问前贤，卓氏当垆自昔传。为爱相如多病渴，故将美酒化清泉。,5
NanBei,殷英童,采莲曲,荡舟无数伴，解缆自相催。汗粉无庸拭，风裙随意开。棹移浮荇乱，船进倚荷来。藕丝牵作缕，莲叶捧成杯。,1
Tang,李渊,为秦王制诗,圣德合天地，五宿连珠见。和风拂世民，上下同欢宴。,2
Yuan,何中,春郊二首 其一,试数乱离年，伤情更惘然。牛羊荒草树，天地老风烟。白骨苍苔外，山花野水边。幽禽未栖宿，来往自翩翩。,4
Yuan,李寿卿,醉春风,我如今白发滞他乡。青春离故国。凭短箫一曲觅衣食。常好是耻。耻。这一座村坊。兀的班人物。遭逢着恁般时势。,4
Yuan,沈贞,其四 社公,月维仲兮日维刚，肃斋宫兮神所藏。灵辉辉兮垂佩，俨飞驭兮高盖。降灵雨兮来斯，左有翁兮右有妃。怅嘉期兮难又，羌永叹兮陈词。灵修修兮不语，逝翩翩兮归去。,4
Tang,惟俨,曜日颂,遍身烘烂更何人，卧棘森森一智真。为报你来须体妙，时中不拟宛然新。,2
Ming,王鼎,和总戎高德辉韵,皇图巩固如磐石，何事边情日报来。小丑安施观鼎衅，长城终是插天开。征西人望轮台诏，直北谁当锁钥才。一别春明惊岁改，几回封事梦中裁。,5
Qing,王掞,望岱,山色周遭信马蹄，岱宗高峙绝攀跻。巃嵷未许儿孙并，崱屴浑疑星汉齐。风定天门悬日月，雨收石角挂虹霓。他年定拟穷游屐，秦观峰头倚醉题。,6
Yuan,李延兴,夕次同川,鸦噪晚凉天，新晴景豁然。柳桥通水市，荷港入湖田。鹭影沙头月，人烟渡口船。相过又相别，书到是明年。,4
Song,王安国,金山同正之吉甫会宿作寄城中二三子,寺压苍厓势欲倾，欢然西度为谁兴。云随草树萦层岫，江浸楼台点万灯。坐久不知身寂寞，梦回犹觉气轩腾。思君城郭尘埃满，相逐寻閒亦未能。,3
Ming,方九功,岩桂,西墅绝喧嚣，秋梧叶乱飘。独怜青桂树，金粟缀柔条。泛洒香偏细，入诗景更饶。小山风可仰，招隐此逍遥。,5
Song,毛直方,其三,奉倩伤神不是痴，人生百感有真机。飘零遗墨残针线，与泪无期自一挥。,3
Ming,左国玑,秋夕漫兴,宵凉爱枕簟，启户月临床。遥见星河度，微闻露树香。搴帷抛羽扇，散帙卧清光。野处仍孤夜，因知道味长。,5
Song,太学士人,临江仙,莫怪钱神容易致，钱神尽是愚夫。为何此鬼却相于。只因频展义，长是泣穷途。韩氏有文曾饯汝，临行慎莫踌躇。青灯双点照平湖。蕉船从此逝，相共送陶朱。,3
Tang,上官婉儿,其十七,放旷出烟云，萧条自不群。漱流清意府，隐几避嚣氛。石画妆苔色，风梭织水文。山室何为贵？唯馀兰桂熏。,2
Song,元勋,题白帝庙诗并序,楚山中到三峡开，长江浩浩从西来。奫沦巨浸吞万派，淫预杰立高崔嵬。鲸波回薄山羊角，征鼙掺叠鸣春雷。蹴石岩壁势益狠，怒涛骇浪争鸣豗。舟师绝叫不容瞬，风满孰敢施樯桅。龙骧蒙冲量万斛，梢濆撇漩如枯荄。昔闻有神司正直，江潭祠宇留山隈。羞牢酾斝荐诚恳，幽鉴冀蒙神所哀。跋柁鼓楫驶东骛，忽忽已过巫阳台。巴徼炎瘴昼如雾，汤燖赫日昏风霾。欻然晴皎射峭壁，翠光冶滟无纤埃。联娟岚光落衣袂，飞云容与风䬐䬐。祝融之祥古亦有，神之报与良丰哉。嗟余陷阱岂无谓，九死宁知祸有胎。触机直前靡顾后，壬人资从或嫌猜。燎原之势既炎烈，垂涎膏血如狼豺。盻刀阴顾肆舞勇，胁肩谄笑如诙俳。违道奸径躐禁橐，尽网异议为梯媒。旋踵已为鬼瞰室，俄惊白骨到苍苔。人胜有时天亦定，肸蚃疏网常恢恢。险夷百折坚一节，君恩浩荡天昭回。,3
Yuan,王逢,题沈氏别墅,小筑回塘上，春阴水暂寒。柳遮莲叶艇，花碍竹皮冠。生理寻常足，閒心一寸宽。知予厌奔走，绝口不言官。,4
Yuan,耶律楚材,和王君玉韵,王孙蒙馈饭，灵辄未扶轮。自笑孤穷客，谁怜衰病身。黄沙万馀里，白发一孀亲。肠断山城月，徘徊照远人。,4
Tang,宋维,其三,云岚满袖倚嵓扉，龙窟寒生夜睡迟。一曲朱弦谁与听，月斜风撼碧桃枝。,2
NanBei,王僧佑,赠王俭诗,汝家在市门，我家在南郭。汝家饶宾侣，我家多鸟雀。,1
Tang,大宗,下鹿苑寺,鹿苑重兴梵宇宽，天台罗汉逐云端。雨花石上成玞坐，瀑布泉边悟水观。四壁无邻山鸟待，深岩有洞老猿看。当时婺岭龙回去，今日还归护法坛。,2
Tang,水心寺僧,赠贾松先辈,嵯峨山上石，岁岁色长新。若使尽成宝，谁为知己人。,2
Ming,叶槩,谒齐山翠微亭,石尤终日阻行期，遥上齐山谒翠微。石径崎岖荒草合，野亭凋谢落花飞。当年赋咏人何在，此日登临事已非。却忆樊川千载后，不胜愁绝对斜晖。,5
Tang,于鹄,山中寄樊仆射（一作寄襄阳樊司空）,却忆东溪日，同年事鲁儒。僧房闲共宿，酒肆醉相扶。天畔双旌贵，山中病客孤。无谋还有计，春谷种桑榆。,2
Tang,襄阳旅殡举人,诗①,流水涓涓芹努芽，织乌西飞客还家。荒村无人作寒食，殡宫空对棠梨花。,2
NanBei,何点,齐书褚渊王俭赞,渊既世族，俭亦国华。不赖舅氏，遑恤国家。,1
Tang,上元夫人,再赠,弄玉有夫皆得道，刘纲兼室尽登仙。君能仔细窥朝露，须逐云车拜洞天。,2
Ming,丁应斗,挽聋岩先生,南极争传福德增，东方忽报泰山崩。名齐疏傅恩何限，孝轶封人代有兴。一道瞻依知几岁，百年仪表恨无凭。如吾亦世先君好，渍酒陈诚愧未能。,5
NanBei,王枢,至乌林村见采桑者因有赠（玉台作聊以赠之。）,遥见提筐下，翩妍实端妙。将去复回身，欲语先为笑。闺中初别离，不许觅新知。空结茱萸带，敢报木兰枝。,1
NanBei,王筠,苦暑诗,日坂散朱雰，天隅敛青霭。飞飙焕南陆，炎津通北濑。繁星聚若珠，密云屯似盖。月至每开襟，风过时解带。,1
Song,王诜,蝶恋花,钟送黄昏鸡报晓。昏晓相催，世事何时了。万恨千愁人自老。春来依旧生芳草。忙处人多闲处少。闲处光阴，几个人知道。独上高楼云渺渺。天涯一点青山小。,3
Qing,仇元善,千秋岁,园禽声换。唤取帘开半。朝与暮，山光变。柳花绵正暖，榆荚钱何贱。无个事，看看三绝韦编卷。高卧心情晏。闲步风烟乱。堪一唱，还三叹。眼前多路鬼，世上无如愿。君莫问，白衣苍狗从来幻。,6
Tang,王维,从岐王夜宴卫家山池应教,座客香貂满，宫娃绮幔张。涧花轻粉色，山月少灯光。积翠纱窗暗，飞泉绣户凉。还将歌舞出，归路莫愁长。,2
Ming,王铭,逍遥乐,编排篱落。辟地栽蔬，临池咏草。黄庭罢细和离骚。静向芸窗运兔毫。不强如另巍巍迈险淩高。丹霄抟凤，碧水屠龙，黑海连鳌。,5
Tang,王维,济上四贤咏① 成文学,宝剑千金装，登君白玉堂。身为平原客，家有邯郸娼。使气公卿坐，论心游侠场。中年不得意，谢病客游梁。,2
Ming,王格,游太阳寺,杖藜三度访云门，琪树琳宫日转繁。白发自怜频岁短，缁衣旧识几人存。春深林鸟迎花路，夜久空香落酒尊。坐倚绳床寻内典，翻残贝叶欲忘言。,5
Yuan,汪克宽,和唐宰山行,山县千峰叠，闾阎杂崄夷。雨香鱼泼刺，风软燕差池。郭外耕夫耦，桑中稚子嬉。弦歌声教远，民俗变浇漓。,4
Ming,元天锡,苦雨 其一,苦雨连旬半，凄然怯倚楼。浪浪声不止，寂寂思难收。野径黄梅落，溪堂绿藓稠。出门迷道路，潢潦满原流。,5
Tang,元阳子,其七,丹砂其位元非赤，四季排来在南宅。流珠本性无定居，若识其原似秋石。,2
Tang,宋之问,幸少林寺应制,绀宇横天室，回銮指帝休。曙阴迎日尽，春气抱岩流。空乐繁行漏，香烟薄䌽斿。玉膏从此泛，仙驭接浮丘。,2
Yuan,乃贤,汝州园亭宴集奉答太守胡敬先进士摩哩齐德明,入郭会亲友，园亭喜暂开。断冰帘外落，残雪树边来。秉烛听瑶瑟，停歌引玉杯。平生乡井意，尽醉共徘徊。,4
Qing,于齐庆,其二,庭荫惭桃李，家风足黍黎。新愁哀雁语，旧恨夜乌啼。禄薄难言养，巢危尚忍栖。长安桥上柱，留与长卿题。,6
Yuan,王武,送傅与砺广州教授 其一,与子俱客燕，相逢闾里间。意气即相许，然诺在一言。南金非所重，燕姬非所羡。古称慷慨士，捐躯赴人患。自谓金石交，从今至岁寒。子忽远行役，喟然伤肺肝。,4
WeiJin,王涣之,兰亭诗,去来悠悠子，披褐良足钦。超迹修独往，真契齐古今。,0
Yuan,王份,其二,老去幽栖还自适，诗成应遣和羊何。到家杖履登临遍，回首江湖感慨多。草阁正纫兰叶佩，水乡频听竹枝歌。绝怜门巷尘嚣隔，有客常从醉碧荷。,4
Yuan,朱浚,其三,宇宙清愁望眼中，谁将凉雨借龙公。秋风夜入关河迥，破贼红旗𥏌晓空。,4
Qing,王鸿训,挽曾国藩联,于国有郭令再造之勋，规模非三代下苟且侥幸功名，尚友古人，允矣方叔壮猷、召公维翰；修身见颜子不违之用，绪余兼四科中政事文学精蕴，师资后进，悲哉邓侯入昴、傅说骑箕。,6
NanBei,萧衍,其七,玉盘著朱李，金杯盛白酒。虽欲持自亲，复恐不甘口。,1
Yuan,乃贤,题会稽韩与玉秋山楼观,楼观依青崦，峰峦似越州。树根流水过，山顶白云浮。露下琴丝润，溪寒钓石幽。相看图画里，历历记曾游。,4
Ming,王梅,与韩侍御镇伯同属疾戏有此绝,韩康卖药不知秋，子晋吹笙汗漫游。可是仙人厌蓬岛，一时高卧在滁州。,5
Qing,尹拯,次韵 其一,光阴七帙尽如飞，垂死穷山掩草扉。微分只宜潜蛰迹，浮名何事触危机。心中纵谓无惭悔，世上安能免是非。见道分明真不易，祇今临事苦依俙。,6
Song,王雱,翠云山,寺古无邻家，千山抱虚碧。门开猿鸟路，殿锁烟霞积。老木森回溪，飞湍自淙激。曾无车马到，绝境閒今昔。逍遥贤大夫，肯此携佳客。鸣驺清晓来，归时日常昃。不使讼庭空，谁能傲泉石。,3
Song,王拱辰,句,棋墅风烟清早夏，禊亭兰茝暗残春。,3
Tang,还阳子,识铅汞歌 其一,世事忙忙无了程，百年如梦瞥然荣。不知道有云衢客，刚自争邀尘里名。欲驻流年泛太清，须知灵药必长生。纯烧天地阴阳髓，全炼乾坤日月精。嫁娶阴阳成匹配，对持龙虎自相吞。伏得离宫赤帝精，感他坎户白龙液。黄芽祇此是根源，自外徒劳虚费力。若不曾逢真至人，如何得到幽玄术？火候须教经九转，丹成直待周千日。炉上烟生五彩光，鼎中药奋弘红色。刀圭一粒冲天汉，逍遥顿蹑三清畔。驾鹤乘龙役鬼神，反笑桑田数回换。自此长居碧落宫，永共群仙醉金殿。,2
Qing,王秉韬,宿松岿,鸟雀栖烟树，牛羊下夕原。危峰疑阻路，曲径又通村。雨意连山暗，虫思彻夜喧。数程已不远，十度月黄昏。,6
Song,王操,黄葵（原注：奉使陇右至石濠驿作）,昔年南国看黄葵，云鬓金钗向后垂。今日林容篱落下，秋风寂寞两三枝。,3
WeiJin,曹丕,至广陵于马上作诗（《诗纪》云。外编云广陵观兵。）,观兵临江水，水流何汤汤。戈矛成山林，玄甲耀日光。猛将怀暴怒，胆气正纵横。谁云江水广，一苇可以航。不战屈敌虏，戢兵称贤良。古公宅岐邑，实始剪殷商。孟献营虎牢，郑人惧稽颡。充国务耕殖，先零自破亡。兴农淮泗间，筑室都徐方。量宜运权略，六军咸悦康。岂如东山诗，悠悠多忧伤。,0
Ming,于谦,暑月将自太原巡汴,三晋冲寒到，中州冒暑回。山川元不改，节候自相催。绿树连天暗，红葵向日开。太行云缥缈，搔首意徘徊。,5
NanBei,王微,禹馀粮赞,疏波沥浸，徒谓范常。沈灵秘用，神哉无方。阡畴不惠，稼穑非芳。明德禹功，信在馀粮。,1
Song,王亢,句,地接荆门形势远，气连吴会物华秋。,3
Song,丘崇,其五 寒栖馆,风急窗自鸣，霜严酒无力。岁律方峥嵘，幽人坐坚壁。,3
Qing,王太岳,归自东皋得顾密斋学士书口号即寄,看遍秋山又独归，松林樵径晚风微。寒原漠漠耕人语，烟渚沈沈浴鹭飞。最有远心当暮景，共谁尽醉典春衣。集贤旧侣能相问，人在东皋赋《采薇》。,6
Song,可旻,其十二,西望乐邦云杳隔。一钩新月弯弯白。意欲往生何计策。劳魂魄。弥陀一念声千百。金殿玉楼为屋宅。七重行树强松柏。华里托生非血脉。真高极。乐天不是蓬莱客。,3
NanBei,张率,相逢行,相逢夕阴街，独趋尚冠里。高门既如一，甲第复相似。凭轼日欲昏，何处访公子。公子之所在，所在良易知。青楼出上路，渐台临曲池。堂上抚流徽，雷樽朝夕施。橘柚芬华实，朱火燎金枝。兄弟两三人，冠佩纷陆离。朝从禁中出，车骑并驱驰。金鞍马脑勒，聚观路傍儿。入门一顾望，凫鹄有雄雌。雄雌各数千，相鸣戏羽仪。并在东西立，群次何离离。大妇刺方领，中妇抱婴儿。小妇尚娇稚，端坐吹参差。丈夫无遽起，神凤且来仪。,1
Tang,李义府,其二 ①堂堂,镂月成歌扇，裁云作舞衣。自怜回雪影，好取洛川归。,2
Ming,王用章,其二,自许孤忠结主知，居官宁肯论安危。平反不愧张廷尉，三黜何惭柳士师。已向一身中道立，更看千古大名垂。到家莫废韦编业，伊洛高踪尚可追。,5
Qing,支机,浪淘沙,鹃语最分明。唤梦谁醒，有流莺处有春情。花底间关啼不住，可是双声。丝雨入帘轻。灯外愁生。小鬟低怨说三更。红晕镜潮羞病颊，幽思盈盈。,6
Yuan,邵贯,墨菜,雨苗风叶绿蕫蕫，纤手青丝出汉宫。满眼苍生总如此，忍看涂抹画图中。,4
Qing,王汝璧,乙酉人日,晓卧不成梦，空云凝昼阴。渐多离别感，不尽去来心。彩胜欹愁鬓，春风秘古琴。情怀只如此，刺促又从今。,6
Yuan,王圭,其三,黄叶荒溪满，青莲绀宇开。阑干盘石树，方丈出氛埃。洞古游人识，岩高倦翼回。祇应山下叟，常脱绣衣来。,4
Qing,方鹤斋,柬臧三,谁将无闷号先生，最喜诗名怕富名。蓬户久关如避虎，槐阴深密好潜莺。始知在市隐为大，莫以催租句不成。草帽赠君成谑谶，记持茶盖问青城。,6
Tang,毛熙震,其六,碧玉冠轻袅燕钗，捧心无语步香阶，缓移弓底绣罗鞋。暗想欢娱何计好，岂堪期约有时乖，日高深院正忘怀。,2
WeiJin,刘劭,其六,其谋谟之士，则思通神睿，权略无形，沈灶生蛙，转败为成。,0
Ming,王守仁,寄隐岩,每逢山水地，便有卜居心。终岁风尘里，何年沧海浔？洞寒泉滴细，花暝石房深。青壁须留姓，他时好共寻。,5
Yuan,周砥,雨中一首,凄凉怀故旧，寂寞卧丘园。溪冷风蒲折，林高雨竹喧。渔人留野渡，田犬吠衡门。无限清秋意，何从制一言。,4
Ming,王铎,一春,今日复明日，一春又欲残。病侵会友少，官系看山难。鹫寺闲高梦，龙池礼异峦。药苗福不细，怅望限长安。,5
Song,王逵,万①山寺,众状皆穷险，兹形独擅方。坦夷中砥砺，端正外青苍。上帝围棋局，炎君避暑床。回嗟太行路，更近利名场。,3
Qing,王定抡,对薇亭联,风景满清听；群山霭遐瞩。,6
NanBei,陶弘景,书海盐陆逸冲十赉文后,赉尔十事，事准前史。对扬嘉策，循言求理。无或骄惰，以骞斯旨。援笔甲怀，敢告处士。,1
Song,方千里,扫花游/扫地游,野亭话别，恨露草芊绵，晓风酸楚。怨丝恨缕。正杨花碎玉，满城雪舞。耿耿无言，暗洒阑干泪雨。片帆去。纵百种避愁，愁早知处。离思都几许。但渐惯征尘，斗迷归路。乱山似俎。更重江浪淼，易沈书素。瞪目销魂，自觉孤吟调苦。小留伫。隔前村、数声箫鼓。,3
Ming,叶太叔,诸人共步春郊,步步领春风，青郊路不穷。鸟声芳树里，人影绿波中。酤酒呼童子，簪花笑老翁。莫言兴未尽，归及晚霞红。,5
Ming,王怿,歌妓,银烛前头见楚莲，雪香轻袂掌中旋。章华台上春风起，一片杨花拂玳筵。,5
Song,毛德如,句 其一,睡觉昏昏厌鼓声。,3
Song,王仲修,其十,画栋宵寒燕未来，江南谁寄一枝梅。闰年雪后春工晚，羯鼓催花满槛开。,3
Ming,王圭,寿阮若山总管,岸帻西风气自豪，从将了事付儿曹。也知客里思鲈鲙，何似山中把蟹螯。九日黄花如有约，百年青眼为谁高。溪山大好登临地，可但餐英赋楚骚。,5
Ming,方太古,简良通,幽人秋雨后，懒出凤山门。藜杖空云气，葛巾多雨痕。轮蹄悲市井，水石梦江村。白酒还君醉，陶然卧竹根。,5
Ming,左国玑,题苏李泣别图,苏武天山下，吞毡齧雪花。谁知寄书雁，飞到汉皇家。去日持丹节，归头满素华。相随李校尉，别泪泣胡沙。,5
WeiJin,徐干,答刘桢诗（《诗纪》作答刘公干诗。）,与子别无几，所经未一旬。我思一何笃，其愁如三春。虽路在咫尺，难涉如九关。陶陶朱夏德，草木昌且繁。,0
Qing,殳丹生,乙将军歌题刘公㦷所作传后,乙将军，真天人。烈如南霁云，又如雷万春。冒重围，入孤城，出孤城。部领二百骑，出入风雨旋雷霆，谁能从之曰张衡。将军起列校主将，陷阵单骑拔之推，主帅上马短兵接战身步行。乙将军，真天人。初隶黄得功，后隶史道邻。面中飞矢屹不动，扬州化作睢阳城。将军战死旧城下，谁能传之昌黎文。,6
NanBei,孔焘,往虎窟山寺诗,圣情想区外，脂驾出西南。前驱闻凤管，后乘跃龙骖。爰游非逸豫，幽谷有灵龛。兼觌息心者，宴坐临清潭。禅食宁须稼，云衣不待蚕。苹荇缘涧壑，萝葛蔓松楠。莺林响初转，春畦药欲含。惑心随教遣，法味与恩覃。庶凭八解力，永灭六尘贪。,1
NanBei,萧子范,建安城门峡赋,原夫城门之所都，乃设险于闽区。艰难过于身势，襟要甚于飞狐。长湍一流而沸涌，层山两判而盘纡。对巇双分，千霄带云。怪石随波而隐见，枯槎横出而不群。顾瞻左右，重峦接阜。其闲如砺，其绝如斗。千乘驰轮，匹夫可守。巃崧呀呷，蹙浪扬华。雁门饮羽，西施浣沙。环诡丰隆，质状不同。班黄糅采，玄紫潜通。水奔湍其如电，声疾烈其如风。树低柯而翠郁，潭隐日而青空。,1
Song,丁易东,田母拒金图,噫嘘嚱，人奔奔。皆为名利之所役，贤反愚兮明反昏。夜却金兮尚高洁，择一钱兮义同颉。莱芜甑中尘扑飞，悬鱼老子肝似铁。四公皦皦何不墨，图中但见齐田稷。蠹吏亏纲勿足誇，特貌慈闱耀贞德。奉君本欲娱亲喜，阿母怒兮惊且愧。若使当年一纳间，那得芳名播青史。主圣亲贤臣涤衷，公金赐妪恩爱隆。非独舍之罪不诛，昭昭淳化扬仁风。我披此传重踟蹰，岂独田卿贪若斯。谓语今人知不知，偷安苟富诚何如。老万翁，志不渝。费千金，畜此图。此图传后世，后世重义轻金与。,3
Qing,王之球,感怀,懒性从今惯，愁颜隔岁生。百年能有几，一事浑无成。望日怀君国，摊书忆父兄。记存金石语，谁悉此中情。,6
Tang,李百药,文德皇后挽歌,裴回两仪殿，怅望九成台。玉辇终辞宴，瑶筐遂不开。野旷阴风积，川长思鸟来。寒山寂已暮，虞殡有馀哀。,2
Ming,于谦,郑州遇学正沈平之,一从分袂后，两地各悽然。道路千山隔，音书几度传。相逢成感慨，欲别更留连。清话休辞久，重来又隔年。,5
Yuan,吾丘衍,周达可随奉使过真腊国作书纪风俗因赠三首 其一,裸壤无霜雪，西南极目天。岂知云海外，不到斗牛边。异域闻周化，奇观及壮年。扬雄好风俗，一一问张骞。,4
NanBei,虞骞,登钟山下峰望诗,冠者五六人，携手岩之际。散意百仞端，极目千里睇。叠岫乍昏明，浮云时卷闭。遥看野树短，远望樵人细。,1
Ming,王懋明,山中待施少府,美人太古心，一见即倾倒。自别梁溪花，相思长秋草。缄书昨寓言，山中共论讨。把袂虽有期，挂席苦不早。凉月映桂林，夜思伤怀抱。,5
Qing,毛师柱,追感杜茶村先生,一生心事向谁陈，道路皇皇老更贫。白发几人怀故苑，青山何地葬遗民！狂来自合歌衰凤，绝外犹堪纪获麟。名并少陵身客死，空馀书卷照千春。,6
Yuan,王圭,其二,离离秋莲实，采之赠所思。香叶不成圆，苦心中自知。,4
Yuan,艾性夫,哭林止庵,止庵诸老行，今日九原人。头为谈经白，家因好客贫。欲铭贞曜墓，来哭广成真。俯仰南湖月，瑶琴锁碧尘。,4
Yuan,王士毅,句,陶潜千载友，相望老东皋。,4
Qing,毛国翰,宝华兰若题壁,古寺翠微里，风铃春殿间。轻阴疑照水，薄雾欲藏山。溪鸟通禅意，林花驻客颜。忽惊尘世梦，钟磬响云间。,6
WeiJin,赵皇后,归风送远操,凉风起兮天陨霜。怀君子兮渺难望。感予心兮多慨慷。,0
NanBei,高丽定法师,咏孤石,迥石直生空，平湖四望通。岩根恒洒浪，树杪镇摇风。偃流还渍影，侵霞更上红。独拔群峰外，孤秀白云中。,1
Song,□子发,其三,平昔曾闻锦水名，维舟特向此中行。只愁凡骨成仙去，寒却当年泉石盟。,3
Ming,丁惟宁,其三,皛皛汪汪接上玄，粼粼滟滟泛晴烟。仙家宫阙明霞外，估客帆樯远屿前。河伯信应惭牛马，麻姑何处见桑田。独怜杯水坳堂似，安得抟风背负天。,5
Yuan,吴全节,季境舍人归维扬朝中名公各赠以诗看云八十翁閒閒吴全节作唐律一首以授之,相君五马牧饶时，玉树秋香生桂枝。日丽凤毛延世泽，风培鹏翼运天池。平山堂北看红药，析木津头识紫芝。文献通家遗一老，涂鸦赠别写乌丝。,4
Ming,方孝孺,其三,客路喜暄暖，初冬天始寒。近京风俗异，逆浪水程艰。人语吴音杂，渔歌楚调酸。畏途非好友，怀抱若为宽。,5
Yuan,方回,其三,幽居少四邻，长日属閒人。石气常蒸雾，莺声不改春。子钱偿未已，卯酒醉何频。说与耘畦者，无锥未是贫。,4
Song,万俟绍之,饯友宰丹阳,昔曾觇吏事，不是小规模。万象胸中布，全牛眼底无。迅雷推敏速，片月对清孤。铁瓮城边邑，今番凋瘵苏。,3
Ming,支大纶,谷雨即事二首 其一,早乘谷雨带经锄，送酒人来问祓除。万事皆慵犹种竹，千金散尽只留书。长吟陡觉和风动，安步徐看化日舒。不是狂夫偏玩世，也知天地亦蘧庐。,5
Yuan,卞思义,侍宴叠嶂楼次苏资道韵,使君閒暇宴高台，佩玉珊珊得重陪。无数好山成叠嶂，一湾流水似天台。烟中佛寺藏楼阁，火后人家半草莱。不用登临增感慨，春风梁燕又归来。,4
Qing,王畿,减字木兰花 春晓,轻云初晓，金鸭微醺香篆小。春睡模糊，昨夜邀欢入梦无。远山描就，移步香阶花影瘦。悄倚阑干，试着宫罗尚带寒。,6
Qing,王世济,远山,山深万古静，变态一时形。呼吸通天气，阴阳拔地灵。日升先顶赤，雨洗着根青。极目渺无际，遥遥翠作屏。,6
NanBei,沈约,江蓠生幽渚,泽兰被荒径，孤芳岂自通。幸逢瑶池旷，得与金芝丛。朝承紫台露，夕润绿池风。既美修嫭女，复悦繁华童。夙昔玉霜满，旦暮翠条空。叶飘储胥右，芳歇露寒东。纪化尚盈昃，俗志信𥣧隆。财殚交易绝，华落爱难终。所惜改欢眄，岂恨逐征蓬。愿回昭阳景，持照长门宫。,1
Yuan,丁鹤年,幽期,何处赴幽期，青林白谷陲。谷虚秋气早，林茂曙光迟。谈罢风生麈，歌阑月在卮。谋身良自足，何补国安危。,4
Yuan,孔文卿,醉春风,又不曾礼经忏法堂中。俺则是打勤劳山寺里。则为你上瞒天子下欺臣。带云：你道我痴。我道你奸。缚虎则易。纵虎则难。唱：太师这言语单道着你。你休笑我秽。我干净如你。你问我缘由。我对你说破。看怎生支对。有甚不知你来意。,4
Ming,王守仁,杨邃庵待隐园次韵五首 其一,嘉园名待隐，专待主人归。此日真归隐，名园竟不违。岩花如共语，山石故相依。朝市都忘却，无劳更掩扉。,5
Yuan,李序,大堤曲,野塘鵁鶄暖，水泓生桂叶。暮上大堤行，拂人飞蛱蝶。门前弱柳长纷纷，水花漠漠飞暖云。柔条自有烟露色，不如愁死堤上人。刘郎肉薄愁心重，天上离鸾思别凤。春风摇荡本无根，种得桃花绕新梦。,4
WeiJin,阮籍,其三,嘉时在今辰，零雨洒尘埃。临路望所思，日夕复不来。人情有感慨，荡漾焉可能。挥涕怀哀伤，辛酸谁语哉！,0
Tang,元阳子,其八,日魂月华二气真，含胎育子自堪神。变转欲终君自见，分明化作明窗尘。,2
NanBei,江淹,采菱曲,秋日心容与，涉水望碧莲。紫菱亦可采，试以缓愁年。参差万叶下，泛漾百流前。高彩隘通壑，香氛丽广川。歌出棹女曲，舞入江南弦。乘鼋非逐俗，驾鲤乃怀仙。众美信如此，无恨在清泉。,1
Yuan,李孟,偶成,日午山中道，停骖进步难。碱侵苔径滑，风吹毳袍寒。匡国终无补，全身尚未安。一尊茅店酒，强饮不成欢。,4
WeiJin,应玚,其二,浩浩长河水，九折东北流。晨夜赴沧海，海流亦何抽。远适万里道，归来未有由。临河累太息，五内怀伤忧。,0
Yuan,王钝,腊月二十五日食竹笋菜薹因以记之,可怪湖南气候偏，隆冬草木绿参天。菜花开遍江头圃，竹笋穿通岭外田。空谷鸟啼无雪积，清流鱼跃少冰坚。当时孝子称王孟，难显啼寒卧冻贤。,4
Ming,王遴,玉皇顶,每苦落尘寰，无由脱尘网。绝顶遂攀跻，始知天地广。,5
Qing,王朝元,其二,廿六人中独擅名，纲常为重一身轻。大呼逆竖风云变，纸上如闻咤叱声。,6
Song,王之道,和程德远二首 其一,寓问发函旧，论交倾盖新。几年瞻翰墨，今日侍光尘。禦侮烦骁将，扶颠倚大臣。相逢更可恨，对酒漉陶巾。,3
NanBei,张率,白纻歌九首 其一,歌儿流唱声欲清。舞女趁节体自轻。歌舞并妙会人情。依弦度曲婉盈盈。扬蛾为态谁目成。,1
Tang,宋言,敩鸡鸣度关赋,鸡司晨而风雨不渝。人怀诈而关防可图。效长鸣于顷刻。排大难于斯须。近取诸身。俾偫情而莫测。出于余口。将五德以无殊。昔者田文。久为秦质。东归齐国之日。夜及函关之际。顾追骑以将临。念国门之尚闭。君臣相视。方怀累卵之危。豪侠同谋。未有脱身之计。下客无名。潜来献诚。君祸方垂于虎口。臣愚请敩于鸡鸣。于是鹰扬负气。鹗立含情。迥夜遥天。未变沈沈之色。攒眉鼓臂。因为喔喔之声。审听真如。遥闻酷似。高穿紫塞之上。深入黄河之里。一鸣而守吏先惊。三唱而行人尽起。回瞻满座。皆默默以无言。散入荒村。渐胶胶而不巳。想夫计即成欺。人皆不疑。重门似洞以俱辟。驷马如龙而莫追。虽师旷之聪。诚难辨矣。纵冶长之慧。未必知之。于是考智谋。察能否。君于士兮诚重。士于君兮亦厚。念秦关之百二。难逞狼心。笑齐客之三千。不如鸡口。既而美播彊邻。名闻上宾。暂解咽喉之急。永为心膂之臣。想季路之危冠。相侔未可。任秦皇之利觜。欲敩无因。岂非志在酬恩。居然造响。清浊如一。高低不爽。迷翰音之类。应若同声。辟反拒之门。易于覆掌。始知战国之多才。是招贤之道广。,2
Tang,王梵志,七言一首,生时不共作荣华，死后随车强叫唤。齐头送到墓门回，分你钱财各头散。,2
Yuan,于石,抱膝吟,治乱古来有，英雄今岂无。人情云聚散，世态草荣枯。事定见天理，时艰识丈夫。山川渺何许，烟雨暗平芜。,4
Ming,王守仁,忆鉴湖友,长见人来说，扁舟每独游。春风梅市晚，月色鉴湖秋。空有烟霞好，犹为尘世留。自今当勇往，先与报江鸥。,5
Tang,王师闵,其二,嵌崆石洞古，飘洒玉泉吐。飞流势不定，散作松间雨。,2
Tang,郤昂,骊山伤古赋,天生蒸民。而树之君。夫为国者。当建宗社。广敷声教。尊其威灵。俨其容貌。其惠也远浃。其仁也普淖。言静而可以底绥。言动而无所屈挠。令四海惟精惟一。俾万人是则是效。安有临伐木而弃其斧。将涉水而投其棹。童子犹知其不可。况天下之龙豹。初虎视八荒。鲸吞六国。攻必取。战必克。所往而枭其渠帅。所敌而断其衔勒。起剪之功逞。苏张之诈塞。招星纪之南。伐天街之北。赏尉缭以为忠谠。诛文信以为残贼。将大宝而康宁。谓神仙之可得。一何壮哉。及其浮江沉璧。登山纪石。徵茅濛为却粒之符。遣徐韨为求真之客。殚人力为驰道。铸兵刃为金狄。方欲肆其暴露。方欲穷其辙迹。郁兴闾左之徭。大起阿房之役。亦所以坑其儒士。亦所以燎其经籍。闻祖龙而非寤。逢巨鱼而必射。不知望夷之兆。未睹沙邱之厄。又何谬欤。天降图箓。言剿其辜。恶贯以盈。祸胎必膴。载鲍之气俄彻。梦神之应聿徂。意靡察于太子。尚劳师以备胡。人且悯于蒙将。我独怜此扶苏。废至尊之丕烈。任奸邪之逆谋。将欲称始帝而历万代。卒宗灭而身屠。王禄尽矣。谁定其危。天之所坏。人不能支。既同信于望夷。安肯从于李斯。生且替其遗命。死徒华其葬为。呜呼。骊山之隧。其庸几年。上周五里。下锢三泉。罄珠玑之布濩。尽金石之雕镌。匠人劳而不偿。反生埋于鬼埏。狐兔穴而尘积。牧竖焚而火连。嗟拔山之壮气。成拱木之寒烟。享祀辍矣。畴相恤焉。百二之襟带莫守。数仞之邱坟巍然。何德之衰。绝伯翳之馀业。何力之竞。为刘炎之著鞭。枝叶将落。本必先颠。苕折巢覆。胡能卵全。是知不有废也。后王安得而处旃。,2
Tang,朱元,迎孙刺史①,昔日郎君今刺史，朱元依旧守朱门。今朝竹马诸童子，尽是当时竹马孙。,2
Tang,于濆,述己叹,不长不成人，及长老逼身。履善本求乐，及善尤苦辛。如何幽并儿，一箭取功勋。,2
Qing,王昶,湖中晚归简齐侍郎次风杭编修大宗,杳杳昏钟隔浦清，夕阳欲下断霞明。鸟归疏柳禅镫上，人散回塘钓艇横。云树萧疏藏野寺，烟波迢递绕江城。习池不共山公赏，独对寒流待月生。,6
WeiJin,傅玄,西长安行,所思兮何在，乃在西长安。何用存问妾，香䙞双珠环。何用重存问，羽爵翠琅玕。今我兮闻君，更有兮思心。香亦不可烧，环亦不可沈。香烧日有歇，环沈日自深。,0
Yuan,汪睿,寄伸观弟,雨作晚天黑，衡茅独坐时。雷车随电发，萤火上窗迟。虚室寂无我，至言当告谁。恒阳寒气早，那得不相思。,4
Ming,毛伦,览秀亭,秋风几日摇霜樾，北镇西山两奇绝。启窗览秀小亭幽，景物撩人自然别。丹崖翠壑吐仍吞，黄云白草入深垣。短碑古塔幽兰馨，野店孤桩何处村。荒榛小径不盈尺，谷口萦纡更深入。萧萧木落岂胜秋，溪欲乱流堆乱石。山形地脉势何崇，上有千载之苍松。孤高偃蹇傲霜雪，秀拔天地干秦封。红霞几缕吞朝旭，突兀高楼断山曲。南峰势压北峰雄，剑戟森然对群玉。彩云缥缈栖蓬莱，金阙森罗紫极开。山空寂寂白昼永，野旷落落清风来。飞檐铃铎语朱阁，石殿帘栊闲翠幕。回峰转壑挹清溪，叠嶂层峦连碧落。山原迢递千里通，万物苍茫一目中。放怀聊取片时趣，仙境未必人间同。白云一片青山小，野戍烟霞秋意老。林梢几点认归鸦，天外数行横绝岛。晴时乘兴纵登临，与客携壶乐赏心。海阔天空云浩浩，台高树合影沉沉。九霄入幕飞琼露，野鹤孤云恍然度。长吟走笔思无穷，尽览风光此亭赋。,5
Yuan,余希声,石门山,幽期不可负，非是爱神仙。扪石云归岫，载花春满船。雨收山意醒，风定瀑声圆。晋宋千年兴，悠悠在目前。,4
Qing,戈渡,其二,灵和殿里记当年，细雨斜风二月天。一种酣情呼不起，懒开青眼学偷眠。,6
NanBei,虞炎,玉阶怨,紫藤拂花树，黄鸟度青枝。思君一叹息，苦泪应言垂。,1
Ming,左光斗,正月三日饮玉成宅得冬字,庭院深深乐事重，雨馀滑屐更相从。屯云古树依城湿，著席寒梅照眼浓。语燕流莺声渐遍，远山高阁望全封。醉来忘却经三日，谈笑依稀似去冬。,5
Yuan,李昱,夜归,野翁争席罢，归路又昏黄。步绕阴崖险，衣飘积水凉。高枝才宿鸟，衰草更鸣螀。因忆陶元亮，田园兴不忘。,4
Ming,卞邦本,其十 虎砂,猛气雄威亦壮哉，钟成灵修产英才。迄今赵氏书香远，馀韵流风有自来。,5
Ming,尹祥,十三日。宿金岩站,旅馆风烟淡，征人一解鞍。楼高含落照，溪浅抱残山。梦觉灯花结，吟馀月色閒。鸡鸣还上马，前路晓霜寒。,5
Ming,王凤娴,其四 废线,柳絮风沉恨渺茫，断肠丝缕在空箱。孤帏老我愁如织，谁记初阳报日长。,5
Ming,王淮,清乐轩,无心涉是非，水屋掩柴扉。俯槛池鱼跃，开门野鹭飞。松花酿腊酒，荷叶补秋衣。向晚看山去，孤筇步落晖。,5
Ming,王嘉言,游清凉洞,山行恣眺望，物色有明晦。逼仄纡苔径，缤纷泄窦濑。窟压云水边，步跼硗确内。深探毛骨凄，周视岩壑大。峡束路若穷，石悬势欲坠。蓊葱古树排，嵚崟细岑对。蕊开喷微芳，衣润浮幽霭。摇竹动碎金，翻罗拽长带。奇峰喜駮荦，飞泉骇訇磕。罚筹拟猬毛，欢声混江汰。将暝促驾还，共惬斯游最。,5
NanBei,王籍,棹歌行,扬舲横大江，乘流任荡荡。轻桡暮不息，复逐夜潮上。时见湘水仙，恒闻解佩响。,1
Tang,史君宝,赠尼还俗,脱却霞裾著绣裙，仙凡从此路歧分。蛾眉再画当时月，蝉鬓重梳旧日云。玉貌缓将鸾镜照，锦衣兼把麝香薰。屏帏乍得萧郎爱，更没心情忆老君。,2
Song,王圭,夏日登望海亭,藻栋临流启，凉飙荡暑回。清如游玉宇，快若在兰台。海叶吟中下，番航望次来。披襟殊未已，云外月弦开。,3
Tang,吕从庆,村径中即事,寂剪茅檐外，溪流曲似绳。飞蜓低复仰，啼鸟断还仍。麦秀香联亩，麻高影障塍。老夫无病痛，长此乐清礽。,2
Tang,包佶,尚书宗兄使过诗以奉献,洛下交亲满，归闲意有馀。翻嫌旧坐宅，却驾所悬车。腹饱山僧供，头轻侍婢梳。上官唯揖让，半禄代耕锄。雨散三秋别，风传一字书。胜游如可继，还欲并园庐。,2
Song,方逢辰,天对,羊祜乘危乃并孙，杨坚非解自蚕陈。长江不是无天堑，只为江南多妇人。,3
Tang,王琚,游灉湖上寺,春山临远壑，水木自幽清。夙昔怀微尚，兹焉一放情。云间听弄鸟，烟上摘初英。地僻方无闷，逾知道思精。,2
Qing,王式丹,奉诏增修皇舆表院中即事次韵顾书宣前辈 其一,瀛洲亭畔静阶除，匼匝槐枝亚碧虚。池面轻风迎散帙，檐牙初日照幡书。共知定本推前辈，未敢传钞付小胥。东观从容参典校，騊駼载笔愧庸疏。,6
Tang,石季武,梦中诗①,耸辔排金阙，乘轩上汉槎。浮名何足恋，高举入烟霞。,2
Qing,戈元颖,读无能新诗,榴花开遍复红蕖，此日相过下泽车。散病樽前司马赋，感时箧里贾生书。中原意气怜同调，京国篇章慰索居。欲报瑶华惭玉案，北窗风雨渺愁予。,6
Ming,丁玑,其四,潭静山同色，云寒鸟不飞。微茫烟溆里，独见钓船归。,5
NanBei,车𣀉,陇头水,陇头征人别，陇水流声咽。只为识君恩，甘心从苦节。雪冻弓弦断，风鼓旗竿折。独有孤雄剑，龙泉字不灭。,1
Yuan,吕复,送郑仲宗还金华,都门盛冠盖，乃与行者别。行者来复还，使我心哽咽。人留棹声迟，酒既骊歌彻。绿柳阴正圆，相看不忍别。,4
Ming,王绂,野航,踪迹浑无定，生涯一苇轻。自应耽野趣，无复重浮名。汀草斜阳晚，鸥波细雨晴。不因时卖卜，那肯泊江城。,5
Yuan,安轴,六月三日。入铁岭关望和州作,路八关门眼暂开，红旗黑槊共徘徊。忽惊职是忧民寄，还愧身无济世才。烟火里闾多索寞，草莱城堑久摧颓。可怜聚散边乡吏，犹具衣冠礼往来。,4
Yuan,牧常晁,梧桐树,道无他，心为主。执象拘文徒自苦。记取圣贤语。丹经譬喻千万句。止是阴阳两个字。要识根元处。,4
Ming,王坊,一斛珠,落花翻空红雨，多随春信纷纷去。万千绿叶无情绪，连夜生新，占尽花开处。一霎辞根无定所，伤心红粉成黄土。怜香只有莺啼树，似劝东风，略做些儿主。,5
Yuan,无名氏,法服歌诀,袜履中单黄带先，裙袍蔽膝绶绅连。方心曲领蓝腰带，玉佩丁当冠笏全。,4
Ming,永瑛,柳塘,千树垂丝两岸烟，绿波春雨白鸥天。江乡不近章台路，留得长条系钓船。,5
Yuan,李祈,题唐三学士围棋,唐朝内相极清华，出入黄扉掌白麻。承诏归来无一事，閒寻棋局到昏鸦。,4
Tang,毛熙震,定西番,苍翠浓阴满院，莺对语。蝶交飞，戏蔷薇。斜日倚阑风好，馀香出绣衣。未得玉郎消息，几时归。,2
NanBei,宗夬,遥夜吟,遥夜复遥夜，遥夜忧未歇。坐对风动帷，卧见云间月。,1
Yuan,周原诚,张孝子诗,乱离岁已久，恶类暴如虎。杀人如剖瓜，宁复念人父。哀哉五岁儿，黄发犹旅旅。大孝忘其身，大痛谁遗汝。村墟绝行人，汝父无死所。不有动地号，燐血洒荒土。汝啼非汝声，汝声天地心。天地为惨惨，汝贼空林林。贼心久为铁，至是铁分裂。平生枭獍怀，黯淡动惭色。刃掷父子全，归衣笑相牵。贼徒重唶唶，既去还相怜。如何里巷贤，此事忘流传。我为赋新诗，庶用振人纪。老大长儿孙，有父或弗事。视彼五岁儿，再拜当愧死。,4
Ming,王渐逵,锦石岩①,万木深层径，双岩倚激湍。翠华思帝辇，云锦织天孙。地主遥迎客，山僧已候门。幽栖如可卜，吾欲谢烦喧。,5
Yuan,李元圭,秋暮,秋色已云暮，天寒未授衣。异乡三载过，倦客几时归。交漆惟君久，论心见面稀。题诗寄清隐，江国雁初飞。,4
Ming,王懋明,舟中与隆池彭丈酌酒,访旧回兰桡，风光适和煦。卷帷望春山，几处含残雨。偶尔携一樽，欢焉阅众甫。清言兼古今，满引无宾主。桃花笑欲言，鸥鸟翔可取。烟波娱性灵，逝将友渔父。,5
Ming,王玺,樱桃古渡,树里人家半掩扉，风光彷佛武陵溪。行人欲渡傍花语，乳燕来飞隔叶啼。两岸暝烟分野色，半篙春水乱云泥。渔翁向晚醉村酒，长笛一声归路迷。,5
Qing,王图炳,白燕庵,虾菜飘零范蠡船，幅巾短杖自悠然。柴桑归及元兴日，《同谷歌》成天宝年。流水桃花何处问，春风燕子至今怜。隔村隐隐精蓝结，知是当时已解禅。,6
NanBei,萧子范,冠子箴,是月惟令，敬择良辰。式遵士典，咨筮于宾。嘉字爰锡，醮酒方陈。礼庄尔质，德成尔身。永变童心，长移悼齿。朱锦辞发，青絇在履。丹石为操，冰泉厉己。务简朋匹，由苏游止。在我尚谦，推物尽美。面谄退言，弗纳于耳。直弘矢辞，斯为良士。,1
NanBei,周弘正,学中早起听讲诗,诘朝参下座，闲步出重闱。北堂月稍隐，南枝鹤已飞。早霜垂霭霭，初雾上霏霏。严唱虽罢柝，高门尚掩扉。既伤年绪促，复嗟心事违。平生爱山海，宿昔特精微。未解轻身去，唯应下第归。,1
Ming,王达,忆秦娥,愁如缕，谁家落日敲秋杵。敲秋杵，淡烟衰柳，故人何处。别来每恨关山阻，征鸿影落芙蓉渚。芙蓉渚，短蓬孤棹，几声疏雨。,5
Tang,吕令问,金茎赋（以日华川上动为韵）,惟汉武皇。圣谟洋溢。英徽振于绵古。洪德协于元吉。腾休声。驰茂实。掩八纮以称大。御六龙而首出。虽端拱之无为。常鍊奇以永日。于是乎讯殊方之士。考灵仙之术。张皇台殿。恢拓宫室。飞廉之观既成。长年之宫巳毕。乃金茎之仙掌。承沆瀣之精华。歘耸擢以横汉。屹岧亭而出霞。珠盘上开。疑天半之悬日。丹茎直指。若峰莲之秀花。崛然双立。巍乎造天。纷爌爌以照野。赫奕奕而烛川。晴朝有日兮金镜相射。清夜无云兮银露自圆。屑琼蕊以充饵。噏玉英以延年。想王乔之再睹。乘羽服以蹁跹。思王母之一至。拖霓裳以婵娟。鍊液之法斯在。心金之术攸传。观其迥出嚣尘。孤高巃嵷。错金盘于龙凤。曳浮光于螮蝀。长风激而自清。震雷惊而不动。亦可以纳虚澹之间旷。遗代俗之烦总。然而仙在物表。君居人上。物表者不可以苟求。居上者不可以自放。虚信神君之语。徒蓄长生之望。求师入海。终贻栾大之诛。书帛饭牛。卒受文成之诳。竟迷情于虚诞。亦何补于崩丧。则知履道者守国以正直。失德者纳人于邪妄。向使武皇不谬于兹道。亦可以冠百王以为尚也。,2
Ming,王稚登,支硎寺看梅听僧家吹笛,梅引何郎兴，山余支遁名。寒泉似陇水，僧笛学羌声。一雨花林寂，无人山殿清。年年二三月，繁丽不堪行。,5
Qing,尹耕云,许昌岁暮有怀,雨雪关河道阻跻，无情清颍日东西。白头乡梦萦儿女，赤手危疆怨鼓鼙。急事有谁歌采艾，覆羹无补到吹齑。侧身北望天轩轾，鸾凤于今不定栖。,6
Ming,王举鸿,百载起科甲午王民俊举人贺教谕靳东澜作,丹桂香飘趁子晨，渊涵星斗映澄滨。杏坛日暖清光遍，芹頖香生物色新。一铎唤回长夜晓，五经抽出百年春。从今科第绵绵者，誉髦应知造士人。,5
Qing,王至甸,将往金陵留别鄂中诸友,虚舟原不系，来去只随缘。惜此苔岑好，要之金石坚。东风白门柳，斜日汉阳船。一别情何极，相思鼓七弦。,6
Song,毛珝,寓池之清夷堂,堂静草侵廊，羁怀未易忘。近城知郡圃，有佛即僧坊。恶句书盈壁，空樽垒到墙。使君临宠外，满目树苍苍。,3
Ming,王履,仙掌,崖璺泣膏脂，俄然掌似之。不穷亲到实，那释旧传疑。岩壁何曾破，河流本自驰。是非无尽极，搔首看风枝。,5
Tang,何频瑜,墙阴残雪,积雪还因地，墙阴久尚残。影添斜月白，光借夕阳寒。皎洁开帘近，清荧步履看。状花飞著树，如玉不成盘。冰薄方宁及，霜浓比亦难。谁怜高卧处，岁暮叹袁安。,2
Ming,王维桢,赠汪氏赴琅邪,初景照城阙，垂杨荫广陌。孤鸟绕树鸣，旦出送征客。感物怆离乖，逐往思羽翮。各天从此始，喟然叙畴昔。,5
Ming,方献夫,其二,泉寺清何假，湖溪乐未央。琴箫幽洞合，花竹远亭芳。未遇赤松子，先登绿野堂。多君歌舞意，怀抱竟难忘。,5
Yuan,吴全节,冲佑万年宫,武夷天赐万年宫，云隔蓬莱梦已通。玉旨煌煌镌石壁，棹歌隐隐渡溪风。帆归海国春潮绿，市俯星村晚照红。不用广寒修月斧，奎章大笔纪成功。,4
Qing,王泰际,咏西府海棠和韵,烂漫春寒丰格殊，玉堂明烛夜踟蹰。不烦梦见昌州守，浪拟将无金谷珠。睡未足来情自可，红当瘦矣雨何须。君家枝叶多名士，邢尹低昂世所俞。,6
Ming,叶槩,兰亭怀古,兰亭宴集自豪华，内史风流逸兴赊。曲水流觞虽有路，茂林修竹久无家。夕阳几度空啼鸟，夜雨千年自落花。此日西曹看图画，云山彷佛旧烟霞。,5
Tang,峡中白衣,赠马植,截竹为筒作笛吹，凤凰池上凤凰飞。劳君更向黔南去，即是陶钧万类时。,2
Qing,王汝骧,鸡头关,征马鸣萧萧，涧水流潺潺。水鸣何呜咽，马鸣多哀酸。借问客何之，言上鸡头关。关门开一线，羊肠袅青天。上有千仞壁，下有百丈渊。惊风吹落石，洪流荡奔湍。危途无返辔，微生寄征鞍。靡靡遵木末，遥遥造云端。故乡杳何许，天路安可攀。侧听《陇头吟》，感我涕汍澜。,6
Yuan,王国器,踏莎行 玉颊啼痕,粉结红冰，香消獭髓。镜鸾影里人憔悴。梨花带雨不禁愁，玉纤弹尽真珠泪。恨锁春山，娇横秋水。脸桃零落胭脂碎。故将罗帕揾啼痕，寄情欲比相思字。,4
NanBei,徐孝嗣,白雪歌（《诗纪》云。一作琴歌。）,风闺晚翻霭，月殿夜凝明。愿君早流眄，无令春草生。,1
NanBei,吴迈远,长别离,生离不可闻，况复长相思。如何与君别，当我盛年时。蕙华每摇荡，妾心空自持。荣乏草木欢，悴极霜露悲。富贵貌难变，贫贱颜易衰。持此断君肠，君亦宜自疑。淮阴有逸将，折翮谢翻飞。楚有扛鼎士，出门不得归。正为隆准公，仗剑入紫微。君才定何如，白日下争晖。,1
Qing,丁澎,送刘石生之秦,万里咸阳道，三年复此行。雁声寒渭水，秋色上蒲城。日蚀秦碑断，天空汉畤平。尚留双剑在，风雨试长鸣。,6
Tang,牛峤,其二,红绣被，两两间鸳鸯。不是鸟中偏爱尔，为缘交颈睡南塘，全胜薄情郎。,2
Ming,支如玉,春日遣怀,二月莺声度女墙，碧桃分艳试新妆。春光尽属东邻去，寂寞空亭又夕阳。,5
Qing,方殿元,六歌 吴航头①,吴航头，日夜滔滔使人愁。夫差当日臣于越，七闽一顾雄心发。乘船直尽大海东，回向中原事征伐。黄池会罢国已空，潮去潮来只明月。太伯子孙尚如此，何况鸿毛窃风起。未许苴茅恋不归，化作战场几千里。海上波涛何日止，欲学田横岂能比。近闻剽掠到循城，科头跣足拥旄旌。吾家去此四百里，乘流一夜能兼程。有姊孀孤弟妹弱，满地兵戈何所托。待得安澜斩鲸鳄，羁旅忧多头亦白。,6
Tang,吕令问,驾幸天安宫赋,卓哉有唐之开元也。拉五帝而轶三王。洒云雨之霶泽。炯日月之重光。惠及豚鱼。则鸟兽咸若。化被草木。则行苇不伤。尔其尚节俭。反贞淳。照之如日。育之如春。犹以为震出而亨。则随方而东狩。豫顺以动。则因时而西巡。非以肆志放欲。盖乃观风劳人。于是乎天子乃命偫僚。考吉日。升玉辇。驰清跸。霍濩沸涌。铿訇洋溢。龙舆驰地。杳空山而自鸣。红旗照天。转洛桥而半出。若乃宸襟远览。睿赏遐宣。则野泛佳气。树生彩烟。过渑池而怀古。入傅岩而想贤。览唐墟之遗迹。嘉舜风之慨然。白云初飞。澡秋思于汾水。黄河一变。濯圣虑于秦川。是以问年德。恤茕独。望秩山浸。肆觐偫牧。属车所止。罔不清肃。乃有邑老田父。进而歌曰。岁既稔而时清。我后来兮应天行。东都士庶扶轮送。西土诸侯扫地迎。君之德兮德无有。路旁劳赉皆牛酒。乘舆一至长安城。千秋万岁南山寿。,2
Tang,王涯,从军词三首（一作相和歌辞 从军行三首 三） 其三,旄头夜落捷书飞，来奏金门著赐衣。白马将军频破敌，黄龙戍卒几时归。,2
Ming,王嘉谟,偶题,远雨渐入林，随风吹客衣。殷勤问独鸟，何事宿还飞。,5
Ming,王希文,其三,樵采山无禁，优游谷有槃。坦途惟素履，方外只黄冠。雪淖知藏迹，风林暂息翰。芝薇均雨露，一饭敢忘餐。,5
Qing,殳默,和母寄父,白发亲闱百里遥，那堪风雨更萧萧。山中对酒愁应减，客里看花冻未消。觅句小时追谢韫，著书他日拟班昭。夜窗弹出思归引，阿母相依慰寂寥。,6
NanBei,任孝恭,多宝寺碑铭,宝传兹日，法象斯时。瞻风候景，石陛开基。准绳秋子，取则迦夷。业隆千载，道盛一期。上当星纪，下接莲峰。还瞻朱阁，却背青松。朝云暧暧，夕雾溶溶。阶通兽迹，径有禽踪。衣移峻岳，锡叩飞泉。土木绨锦，玉石雕镌。宝阶云构，绮壁霞鲜。莲舒藻井，芰绕兰椽。法堂每諠，禅室恒静。藏韬仙说，台含佛影。叶下秋林，烟生春岭。,1
Ming,王佐,湛碧亭,平生最爱方壶画，又见新城湛碧图。别业须如徐孺宅，好山浑似贺家湖。白鱼入馔宁论价，绿酒盈筒不用沽。何日闲寻杨处士，钓竿随意拂珊瑚。,5
Ming,包圣,和韵荅陈汉章,风尘满眼宦情微，卜筑从今与世违。棋局未收山月上，炉烟将断洞云归。谋生底用千金产，送老惟甘一布衣。肯共野人忘尔汝，来朝骑马到荆扉。,5
Yuan,吴全节,崇禧观,曲林古观水西流，天遣皇华驷玉虬。高士远分龙虎派，哲人久伴凤凰游。楼台山色三峰晓，池馆泉声五月秋。云案凝香浮洞府，坐令和气蔼丹丘。,4
Tang,司马承祯,龟镜铭,龟自卜，镜自照。吉可募，光不曜。青盖作镜大吉昌，巧工刊之成文章。左龙右虎辟不祥，朱鸟玄武顺于旁，子孙富贵居中央。,2
Ming,王茂,观驾出,金舆游幸出銮坡，仙仗追随逐队过。复见汤仁三面网，重闻舜德九功歌。平原飞走来麟凤，宿卫森严驻甲戈。尽道此时承辇路，寒威应得变阳和。,5
Song,古汴高士,白马雪涛,层澜叠浪势轰雷，怒雨号风涌雪堆。半夜四天云墨黑，恍疑白马闯江来。,3
Ming,王煜,怀湖上草堂,草堂虚敞碧湖隈，点点浮峰翠玉堆。双棹相将芦港出，归时应值藕花开。,5
WeiJin,孙楚,会王侍中座上诗,显允君子，时惟英邵。玄貂左移，华蝉增曜。,0
Yuan,安轴,十日宿林丹驿,黄昏投古馆，数户闭柴扉。隔岸人犹语，栖林鸟已稀。幽窗多郁气，暖突挫寒威。年俭困供亿，宁教妻子肥。,4
Yuan,吴敬庭,送吴济川,脱颖贵毛遂，投笔知班生。子携束书去，而有千里程。晓袂江风寒，夜枕霜月明。观光丈夫事，惜别儿女情。会当拾青紫，壮志酬平生。,4
Tang,释辨正,与朝主人,钟鼓沸城闉，戎蕃预国亲。神明今汉主，柔远静胡尘。琴歌马上怨，杨柳曲中春。唯有关山月，偏迎北塞人。,2
Tang,李穆,寄妻父刘长卿①,处处云山无尽时，桐庐南望转参差。舟人莫道新安近，欲上潺湲行自迟。,2
Yuan,王彝,其五 禅窝,古屋依青润，袈裟半是苔。壁间僧影在，一坐九年来。,4
Tang,宋齐丘,其三,宫乐尽尘埃。,2
Ming,王绅,早行,孤馆惊残漏，登途竟若迷。山形存隐约，地势失高低。薄曙欺残月，哀猿和早鸡。忽闻飞瀑响，已过石桥西。,5
WeiJin,孙该,其二,缓调平弦，原本反始。温雅冲泰，弘畅通理。,0
WeiJin,孙楚,韩信赞,淮阴屈节，盘于幽贱。秦失其鹿，英雄交战。践楚知亡，抚戈从汉。遂寤明主，超然虎奋。威震赵魏，擒项平难。割据山川，称孤南面。惜哉遘疑，一朝书叛。,0
Song,丁逢,其二,鹿走旧随云底去，鹤翻时带雨飞来。,3
Qing,文廷式,平楚晚望,客思与春色，苍茫不可分。野阴连大泽，草气薄层云。往往村歌答，微微宿酒醺。夕阳催万象，有业乐河汾。,6
Ming,古渊,题松雪山水,雪后潮痕上钓矶，江南天水一丝微。萋萋芳草迷禾黍，何事王孙尚不归。,5
Yuan,僧子贤,华项云游江西,日照香炉缥缈峰，半天万仞金芙蓉。上盘剑气干星极，下有隐士巢云松。澄潭湛湛龙归钵，细草青青鹿养茸。好去海东诗画客，采兰江口听烟钟。,4
WeiJin,谢道韫,拟嵇中散咏松诗,遥望山上松，隆冬不能凋。愿想游不憩，瞻彼万仞条。腾跃未能升，顿足俟王乔。时哉不我与，大运所飘飖。,0
Ming,王学曾,其二,天开孤岛屼中流，谁听明珠莫暗投。把酒别君君努力，江湖廊庙足深忧。,5
WeiJin,张载,登成都白菟楼诗,重城结曲阿，飞宇起层楼。累栋出云表，峣𡾹临太虚。高轩启朱扉，回望畅八隅。西瞻岷山岭，嵯峨似荆巫。蹲鸱蔽地生，原隰殖嘉蔬。虽遇尧汤世，民食恒有馀。郁郁小城中，岌岌百族居。街术纷绮错，高甍夹长衢。借问杨子宅，想见长卿庐。程卓累千金，骄侈拟五侯。门有连骑客，翠带腰吴钩。鼎食随时进，百和妙且殊。披林采秋橘，临江钓春鱼。黑子过龙醢，果馔逾蟹蝑。芳茶冠六清，溢味播九区。人生苟安乐，兹土聊可娱。,0
Ming,文氏,梅花,骨格坚贞岂等闲，花开清白在人间。香留物色伤残尽，影借天心淡薄还。否泰冰姿含雪水，乾坤正气压空山。孤标独出风尘外，松竹冬青照玉颜。,5
Ming,王超,游南岳,南岳禅宫林木稠，肩舆此日试追游。山僧漫见客来喜，啼鸟不知春去愁。封禅碑残苔藓合，洗肠池在石泉幽。此行未尽登临兴，又逐归云度岭头。,5
Yuan,沈梦麟,访陈敏道不值,不惮风波两日程，孤舟聊系故人情。菊花与我为宾主，醴酒从人结弟兄。秋谷已销吴甸雨，寒潮不上阖闾城。白头欲制乌啼曲，付与渔郎短笛声。,4
WeiJin,潘岳,其二,独悲安所慕，人生若朝露。绵邈寄绝域，眷恋想平素。尔情既来追，我心亦还顾。形体隔不达，精爽交中路。不见山上松，隆冬不易故。不见陵涧柏，岁寒守一度。无谓希见疏，在远分弥固。,0
Ming,尹民献,其二,幽人玉立气孤高，抑首那能对俗曹。可惜泥涂埋照久，夕阳门巷闭蓬蒿。,5
Ming,方太古,题鼓山廨院壁,十年宝剑行边友，半夜寒灯梦里家。细雨短墙新佛院，小堂香满荔枝花。,5
Ming,丘弘,摺水春涛,江头草绿日初晴，涨起春涛两岸平。浪势拍空翻雪白，湍声入耳作雷鸣。鱼龙变化九天阔，舟楫飞扬一叶轻。谁识当年川上叹，无穷道体自流行。,5
Ming,叶春及,初春滕方伯支学宪招饮药洲药洲南汉离宫有池今名白莲池畔有九曜石 其一,南国传经地，东风应律天。随莺过别院，振鹭愧琼筵。酒气花间出，歌声竹外传。兴酣还卜夜，改席向湖烟。,5
Tang,伏牛上人,三个不归颂 其一,割爱慈亲异俗迷，如云似鹤更高飞。五湖四海随缘去，到处为家一不归。,2
Song,可旻,其七,理性本来长自在。灵通昭彻光无碍。因被无明风恼害。真如海。等闲吹动波千派。五蕴山头云叆叇。遮藏心月无光彩。六贼会须知悔改。除贪爱。刹那跳出娑婆界。,3
Tang,朱存,金陵览古 半阳湖,江南龙节水为乡，水不纯阴又半阳。一片湖光共深浅，两般泉脉异温凉。,2
WeiJin,湛方生,老子赞,教由严宗，化必有资。深矣若人，乃作皇师。亦参儒训，道实希夷。恂恂孔父，是敬是祗。,0
Ming,王谊,秋夜,独坐芭蕉院，吟诗清夜徂。林空松子落，莲尽藕茎枯。草际萤光湿，巢边鹤影孤。了然心境澈，明月照冰壶。,5
WeiJin,束皙,贫家赋,余遭家之䡾惑轲，婴六极之困屯。恒勤身以劳思，丁饥寒之苦辛。无原宪之厚德，有斯民之下贫。愁郁烦而难处，且罗缕而自陈。有漏狭之单屋，不蔽覆而受尘。唯曲壁之常在，时弛落而压镇。食草叶而不饱，常嗛嗛于膳珍。欲恚怒而无益，徒拂郁而独嗔。蒙乾坤之遍覆，庶无财则有仁。涉孟夏之季月，迄仲冬之坚冰。稍煎蹙而穷迫，无衣褐以蔽身。还趋床而无被，手狂攘而妄牵。何长夜之难晓，心咨嗟以怨天。债家至而相敦，乃取东而偿西。行乞贷而无处，退顾影以自怜。炫卖业而难售，遂前至于饥年。举短柄之口掘，执偏隳之漏鋗。煮黄当之草莱，作汪洋之羹饘，釜迟钝而难沸，薪郁绌而不然。至日中而不孰，心苦苦而饥悬。丈夫慨于堂上，妻妾叹于灶间。悲风噭于左侧，小儿啼于右边。,0
Song,三槐,百字谣/念奴娇 寿主簿二月廿一,武夷秀气，萃君家、春色融和时节。赏了花朝才六日，曾记挺生英杰。量吸鲸川，志吞牛渚，标格冰壶洁。台星明处，年年辉映南极。须信早晚横翔，云霄直上，宁久栖鸾棘。富贵荣华年正少，谢砌芝兰秀发。行及瓜期，荣趋花县，百里民怀德。交腾荐剡，褒迁大振勋业。,3
NanBei,伏知道,赋得招隐,招隐访仙楹，丘中琴正鸣。桂丛侵石路，桃花隔世情。薄暮安车近，林喧山鸟惊。,1
Yuan,李京,点苍临眺,水绕青山山绕城，万家烟火一川明。鸟从云母屏中过，鱼在鲛人镜里行。翡翠罘罳笼海气，旃檀楼阁殷秋声。虎头妙墨龙眠手，百㡧生绡画不成。,4
Qing,王世琛,英州道中寄大兄 其二,十年惭负土，万里客炎荒。洒竹无枯泪，听猿有寸肠。故乡秋水阔，归路岭云黄。何处牛眠好，愁心日又长。,6
Ming,仇氏,自挽联,平生尽为谁忙，代夫子辛劳，敢言人己？家法原非我设，把祖宗懿训，敬告儿孙。,5
Yuan,王蒙,姑苏怀古（三首录）（和陈惟寅韵） 其一,崔嵬灵岩山，突兀姑苏台。具区若明镜，曾照西子来。玉容今寂寞，苍海飞尘埃。,4
Ming,尹斗寿,昼寒亭,高台占断阜，宛在水中央。野艇三人受，荷花十里香。鉴湖留贺老，石臼饮漫郎。借问南中客，何如钱氏塘。,5
NanBei,车𣀉,车遥遥,车遥遥兮马洋洋，追思君兮不可忘。君安逝兮西入秦，愿将微影随君身。君在阴兮影不见，君仰日月妾所愿。,1
Song,王右丞,茉莉花 其一,攲烟裛露暗香浓，曾记瑶台月下逢。万里春回人寂寞，玉颜知复为谁容。,3
Ming,方郑作,客中闻四弟消息,昨遇梁园使，孤城舍弟居。干戈常在目，烽火不通书。汝计犹长剑，吾心已弊庐。两乡千里隔，瞻望各沾裾。,5
Yuan,邾经,题桂花十二红便面,金粟枝头十二红，何年飞向广寒宫。素娥只爱青鸾舞，且近琼楼立晚风。,4
Ming,王夫之,癸巳元日左素公邹大系期同刘子参过白云庵茶话二首 其一,晴鸟曙山天，林光捲宿烟。壑阴藏雪润，麦露泫珠圆。江树南开早，唐松东向偏。殷勤悬有待，请组旧行边。,5
Ming,方国骅,其四,绣帐长薰鸭，招邻日斗鸡。主依黄歇楚，宾拟孟尝齐。游去五湖尽，歌残北斗低。生憎说头白，长剑任东西。,5
Ming,方用中,送方元震还金陵,妙龄文采晋风流，家在金陵第一洲。龙虎山河多历览，凤凰台榭旧经游。异乡对酒难为别，故国归心不可留。应念高堂久疏旷，还开陆橐进晨羞。,5
Song,毛方平,游淡岩阳华,蜂房湒湒流石乳，线窦涓涓细蛩语。门前乃作三峡声，似与幽人商出处。何年结阁溷天真，危柱下侵蛟蜃怒。坐令空洞惊勃溪，仙鬼不无号帝所。要须濯足跨玉渊，枕石漱流涤尘务。手持白莲骑赤鲩，万壑千岩自风雨。穷荒秘穴天所靳，希有中州人访古。山谷不来次山来，未可歉然怀不遇。,3
WeiJin,杨方,其三,独坐空室中，愁有数千端。悲响答愁叹，哀涕应苦言。彷徨四顾望，白日入西山。不睹佳人来，但见飞鸟还。飞鸟亦何乐，夕宿自作群。,0
Yuan,易炎正,环秀楼,万碧穹环类九嶷，危楼空翠接清漪。山人本是山中客，山外看山山更奇。,4
Qing,王贞仪,菩萨蛮 病起,日长深院垂帘幕。夕阳芳草愁心搁。才换夹衣裳。轻红杏子衫。匆匆春去候。人病偏消瘦。不敢敛双蛾。含颦对镜多。,6
Ming,王思谏,龟峰秋色,城下长江城上峰，水光倒浸玉芙蓉。登临可著低低屐，涉览宜撑短短筇。且把金樽邀夜月，莫辞乌帽落西风。星河不隔飞云顶，早晚凭高到九重。,5
Qing,丁玉藻,宿天堂墟寄徐铁孙陈仲卿尚秋湄邹云客徐子远萧榄轩陈子彝梁松甫,惊飙卷孤篷，凄怆游子颜。夜深荒山道，星斗方阑干。男儿事行役，岂复畏险艰。野宿近熊馆，四顾无人烟。时闻潜狙行，飒飒林莽间。茅茨一樽酒，敌此衣裳单。疲苶不遑息，朝曦上檐端。游鱼思故渊，飞鸟思故山。风波一失所，惆怅何时还。念我同袍人，塌然摧肺肝。,6
Tang,司空曙,送太易上人赴东洛,遥见登山处，青芜雪后春。云深岳庙火，寺宿洛阳人。饵药将斋折，唯诗与道亲。凡经几回别，麈尾不离身。,2
Ming,王韦,芙蓉阁,缘曲疑难至，冯虚恐未安。狻猊金锁冷，鹦鹉雪衣单。竹倚琅玕听，云移罨画看。如何翠微上，犹自着尘冠。,5
Yuan,王实甫,那吒令,俺如今要取讨呵。有普察副统。要辨真呵。有得满具中。要做准呵。有完颜内奉。非是咱卖蕴藉。誇强勇。端的是结束威风。,4
Ming,王格,春日游如意寺,春衣初试此登临，苍鬓龙钟感旧深。野寺楼台能胜昔，山人杖履可无今。松阴清昼迷僧径，山响中宵各梵音。却似当年谢安石，赌棋閒上白云岑。,5
Ming,王孜,十女墓,沔阳悍奴横鼠目，兵火中宵陷姑孰。葛家小妇丁家姊，芙蓉娇面烟尘扑。一女沉渊九女从，长河六月生悲风。蛟鱼七日不敢食，鬼神默护精灵忠。云涛拥起冰绡湿，骊珠无光野翁泣。屋头高冢对青山，落日行人看碑石。十女墓头千尺树，冷风撼叶敲窗户。孤灯夜雨伴红颜，冻死不剪他家布。,5
Ming,僧大遂,过村家,孤村临晚水，小屋背秋城。有径无人过，阴虫白昼鸣。谷欹苗叶曲，果拽树枝横。朴朴风淳古，庞眉笑出迎。,5
Qing,王邦畿,为圃,未农先学圃，编槿复诛茅。乞得瓜壶种，忙乘春夏交。既滋天雨露，莫问地肥硗。笑共家人语，秋来满素庖。,6
Yuan,汪铢,九华道中,西风吹马耳，去去奈愁何。一路人家少，乱山秋色多。荒原巢虎穴，坏壁网蛛窠。摇落嗟时晚，悲怀寄九歌。,4
Song,王诜,鹧鸪天,才子阴风度远关。清愁曾向画图看。山衔斗柄三星没，雪共月明千里寒。新路陌，旧江干。崎岖谁叹客程难。临风更听昭华笛，簌簌梅花满地残。,3
Tang,王翰,凉州词二首 其一,葡萄美酒夜光杯，欲饮琵琶马上催。醉卧沙场君莫笑，古来征战几人回。,2
Tang,李峤,九日应制得欢字①,令节三秋晚，重阳九日欢。仙杯还泛菊，宝馔且调兰。御气云霄近，乘高宇宙宽。今朝万寿引，宜向曲中弹。,2
Ming,王慎中,其二,河曲孤村抱，峰回细路连。饥莺啼古寺，浴鸟下晴川。迹已市朝远，心将云水玄。真游乖良晤，心赏自悠然。,5
Song,方翥,元日,又见增年齿，谋身事事非。时难逢岁饭，日暖换春衣。新莽奸犹在，怀王殡未归。中原久离绝，感节泪频挥。,3
Yuan,方道睿,题白雉山图,一棹何人弄碧流，离离霜树见西洲。新安江水清无底，白雉山高万仞秋。,4
Song,无名氏,奉谢徐献子,入得青山第几重，龙蟠凤舞着仙宗。九关云锁疑无地，数步天开又一峰。大涤洞中丹作井，昊穹殿下石为松。我来自结真人伴，杖屦蹁跹是指踪。,3
NanBei,张畅,若耶山敬法师诔,在尚上王，歌凤伊洛，逸路翔云，高轩鸣鹤。灵源世流，幽人代作，归来之子，跨古逢运。结辙承风，遵途袭问，纬玉则温，经金斯振。岁学两幼，年盈数始，令德既轩，其秀唯起。锋颖万代，风标千里，情爱相轻，家国如草。达矣哲人，独肆玄宝，总驾七觉，飞鞍八道。三江多静，湛胜庐山，地去万物，迹轨停玄。辽辽清慧，结宇承烟，前驱群有，首路人天。吾生制融，集彼清风，业流善会，情竦妙同。白日春上，素月秋中，方寸无底，六合可穷。卓彼罗什，三界特秀，真俗冠冕，神道领袖。若人对响，承车即辙，沙漠织寒，长风负雪。投袂冰霜，揽裾暮节。谁斯问津，悠焉在哲。庄衿老带，孔思周怀，百时如一，京载独开。匈地既满，愿惟糟魄。移此无生，凄居树席。妙入环中，道出形上。所谓伊人，玄途独亮，智虚于情，照实其相。生住无住，异壤相寻。罗什就古，慧远去今。匠石何运，伯牙罢音，殷忧逃遁，昔还尔心。东岩解迹，削景若耶。早帐风首，春席云阿，流庭结草，复渚含波。月轩东秀，日落西华，情步不辞，寝兴高绝。白云临操，清风练节。经纶五道，提衡六趣。四谛归想，三乘总路，生灭在法，诸行难常。哲人薪尽，旧火移光。白日投晦，中春起霜。呜呼哀哉，昔余九发，早宴清襟，送志非岁，迎韵者心。家贫亲老，耕而弗饱，就檄追欢，身素孤夭，既隔于形，徒通以道。自我徙病，高榭东山。明月途静，白云路间，承松吐啸，风上舒言。咨予载侯，夙居凉峻，伫馆伊人，流心酌韵，如何高期，隔成幽显。五弦丧弄，三觞谁饯。呜呼哀哉，山泉同罢，松竹衰凉，秋朝霜露，寒夜严长。呜呼哀哉，孤猿将思，旅雁声时，广开性品，无情者谁？连台成草，比馆唯悲。存亡既代，物色长衰。呜呼哀哉，苍生失御，万物无归，阴爽就夜，重阳顿晖。呜呼哀哉，伊四望之茫茫，怆予心之悄悄。虽泪至之有端，固忧来其无兆，隐长思以欢悲，谅纵横于言表，呜呼哀哉。,1
Qing,丁静兰,菩萨蛮,杏花细雨清明节。追思往事魂将绝。慈母在堂时。婷婷弱质依。临窗开镜匣。花影节帘箔。刺绣共拈针。窗前笑语频。,6
Qing,孔祥淑,巴东舟中,猿啼两岸夕阳催，江上何人赋落梅。山影漫随烟霭去，钟声时杂雨风来。鸟穿叠嶂阴云合，舟入重岩石壁开。到此蓬莱知不远，我今新自蜀东回。,6
Qing,方以智,回文诗,秋天一望怨衣单，露满砧声草径寒。楼暗树深烟入幕，月依人静夜凭阑。悠悠凤管吹风冷，渺渺鸿书带影残。愁织锦成添泪眼，浮云尽处梦君看。,6
Tang,不详,浑家门客联句① 其一,自与浑家邻，馨香遂满身。无心好清静，人用去灰尘。,2
Yuan,丘元镇,马迹山赋归 其一,春晴湖上买归船，稚子搴衣喜欲颠。旧隐虽无扬子宅，躬耕犹有杜陵田。云闲楚甸风尘静，雨过湖山草木鲜。却忆去年狼狈日，摩挲老眼望青天。,4
Yuan,朱守谅,秋夜偶成（录一）,两围江水薄城闉，地僻民稀俗化醇。暂止熊罴消大暑，秋深云合殄妖氛。,4
Tang,李白,其二,崔令学陶令，北窗常昼眠。抱琴时弄月，取意任无弦。见客但倾酒，为官不爱钱。东皋春事起，种黍早归田。,2
Tang,王勃,饯韦兵曹,征骖临野次，别袂惨江垂。川霁浮烟敛，山明落照移。鹰风凋晚叶，蝉露泣秋枝。亭皋分远望，延想间云涯。,2
Qing,毛奇龄,塞下曲,结束事长征，前军早抗旌。关山云里度，陇水笛中鸣。彍卫三城戍，良家六郡兵。争先须努力，骠骑旧行营。,6
Ming,叶盛,题寿星图,洞天香火不胜情，南极于今夜夜明。圣主阳刚万年寿，更从长至祝长生。,5
Ming,孔镛,钟斗龙潭,一勺水之多，钟龙何角力。我来觅仙踪，潭空漾清碧。,5
Ming,尹之和,和朴讷斋韵 其一,明公诗格重当年，好句弹丸几许旋。琴鹤相随身共老，弓旌不赴志弥坚。茫茫苦海谁回首，黯黯春风独自眠。何用别求尘土外，人生适意即为仙。,5
Ming,王翃,答范遵甫,浊酒空怀田舍歌，百年身世半蹉跎。人归野径残阳尽，家在寒塘落叶多。好竹不嫌愁里看，名山窃喜梦中过。馀生欲逐渔樵去，白发于今奈老何。,5
Yuan,李俊民,乙未冬至,已应黄宫律，初生复卦阳。道随天在北，愁与日俱长。节物惊时换，年光有底忙。浮云多变态，试与问何祥。,4
Yuan,释良琦,春日与郯九成过玉山顾君张乐置酒既醉作诗以道其事,玉山窈窕集琼筵，手拨鹍鸡十二弦。巢树老僧狂破戒，散花天女醉谈禅。鹅儿色重酴醾酒，桂叶香深翡翠烟。最爱碧桃歌扇静，长瓶自煮白云泉。,4
WeiJin,董京,诗二首 其一,乾道刚简。坤体敦密。茫茫太素。是则是述。末世流奔。以文代质。悠悠世目。孰知其实。逝将去此至虚。归此自然之室。,0
WeiJin,嵇康,其二,斥鴳擅蒿林，仰笑神凤飞。坎井蝤蛙宅，神龟安所归。恨自用身拙，任意多永思。远实与世殊，义誉非所希。往事既已谬，来者犹可追。何为人事间，自令心不夷。慷慨思古人，梦想见容辉。愿与知己遇，舒愤启幽微。岩穴多隐逸，轻举求吾师。晨登箕山巅，日夕不知饥。玄居养营魄，千载长自绥。,0
Ming,王嗣奭,晚过钱清,阳光归岛映，爨火破烟明。烟霭苍茫里，儿童笑语声。昔贤严晚节，野水带馀荣。每棹钱清路，依依千载情。,5
Tang,僧慧能,付法颂,心地含情种，法雨即花生。自悟花情种，菩提果自成。,2
Ming,王之臣,游采石,欲眺冰壶阔，先从高处跻。洲穿江腹破，云截岭头齐。空豁心俱净，微茫界亦迷。深杯巡不计，倾倒夕阳西。,5
WeiJin,伏系之,秋怀赋,于是景宇肃澄，风高木敛。凄气夕衰，零露晨湛。泽收润而草枯，叶骤坠而庭掩。雁偕来以希阳，燕游逝而投险。岂微物之足怀，伤颓龄之告渐。,0
Qing,王垣,古沧州,颓墉十余处，云是古沧州。茅店行人歇，荒桥野水流。郁蒸初向夏，寥落不关秋。气势吞空阔，由来踞上游。,6
Yuan,王鼎,其二 题情二首,书来和泪怕开缄，又不归来空再三。这样病儿谁惯耽？越恁瘦岩岩。一半儿增添一半儿减。,4
NanBei,费昶,咏照镜诗,晨晖照杏梁。飞燕起朝妆。留心散广黛。轻手约花黄。正钗时念影。拂絮且怜香。方嫌翠色故。乍道玉无光。城中皆半额。非妾画眉长。,1
Ming,于觉世,望巢湖,长湖三百里，四望豁江天。日气来残雨，风樯落晓烟。环城一水阔，隔岸数峰妍。南国春花早，游歌半扣舷。,5
Yuan,汪珍,春雨留胡振甫,故园春合早莺栖，堂下溪深水拍堤。十里桑畦蚕脱纸，一帘花雨燕争泥。年饥畎亩还堪隐，世难功名莫厌低。寂寞淮南门下士，赠君惟有数行啼。,4
Yuan,狄君厚,仙吕点绛唇,我想今日人才。各居朝代。为臣宰。怕不都立在舜殿尧阶。一个个将古圣风俗坏。,4
Ming,方孟式,芝城寄女 其一,莫问花开花落时，幽芳不必斗浓枝。昼长无事香销篆，朝诵《楞严》暮诵《诗》。,5
Tang,王仁裕,与诸门生春日会饮繁台赋,柳阴如雾絮成堆，又引门生饮古台。淑景即随风雨去，芳樽宜命管弦开。谩誇列鼎鸣钟贵，宁免朝乌夜兔催。烂醉也须诗一首，不能空放马头回。,2
WeiJin,陆善,嘉遁赋,有嘉遁之玄人，含贞光之凯迈。靡薜荔于苑柳，荫翠叶之云盖。挥修纶于洄澜，临峥嵘而式坠。溯清风以长啸，咏九韶而忘味。若乃御有抚生，应物宅心。曜华春圃，凋叶秋林。振藻阳波，清景玄阴。形犹豫以徙倚，神旷寂而难寻。浑无名于域外，和丘中以草音。于是混心齐物，遨翔容与。薄言采薇，收萝中野。朝观荑陆，夕步兰渚。仰弋鸣雁，俯钓鲂鱮。游无方之内，居无形之域。咏休遁之贞亨，察天心而观复。委性命于玄芒，任吉凶而靡录。,0
Ming,文嘉,送朱希直嘉兴教授,槜李之官去，还欣士得师。土风知尚古，乡语听常疑。相望只一水，来游定四时。分襟吾不恨，好访买臣遗。,5
Yuan,丘元镇,次太府侍郎登君山韵,奉诏来南海，驱车眺北江。沧波来滚滚，百鸟去双双。远树迷春径，轻舟避夕矼。从游得休暇，竟日坐云窗。,4
Tang,僧护国,题醴陵玉仙观歌①,王乔一去空仙观，白云至今凝不散。星垣松殿几千秋，往往笙歌下天半。瀑布西行过石桥，黄精采根还采苗。路逢一人擎药碗，松花夜雨风吹满。自言家住在东坡，白犬相随邀我过。南山石上有棋局，曾使樵夫烂斧柯。,2
Yuan,白文宝,成易庵（士达）和余朴渊瀑布韵以示之。因复次,磐石澄潭汇清流，走波急兮如车下坂头。喷薄汹涌飞惊湍，色悸恍惚非人间。湾环黤黑万仞底，沈竿续蔓谁穷柢。巨灵不知向何托，练翻珠舂振峭壁。初闻雨声长空悬，欻见白虬横半天。战战霹雳兮潺潺如笋吟，香炉胜槩那用寻。人言朴郎死名渊，水风习习常吹烟。骊龙相共冯夷过，悚然凝瞩立岩阿。千奇万怪未尽记，可叹造物机巧异。休言此水背于邦，回互终入礼成江。前圣垂法有所主，四王镇压是从古。物理往还通塞亦各时，水之背向吾何期。,4
Ming,叶春及,其二,高皇思宿将，诸子尽通侯。万里承家日，孤臣报国秋。云从江北望，水向越南流。世业看都护，风尘一剑收。,5
NanBei,何逊,暮秋答朱记室诗,游扬日色浅，骚屑风音劲。寒潭见底清，风色极天净。寸阴坐销铄，千里长辽迥。桃李尔繁华，松柏余本性。故心不存此，高文徒可咏。,1
NanBei,庾信,其四,凝真天地表，绝想寂寥前。有象犹虚豁，忘形本自然。开经壬子世，值道甲申年。回云随舞曲，流水逐歌弦。石髓香如饭，芝房脆似莲。停鸾燕瑶水，归路上鸿天。,1
Tang,本净,无修偈,见道方修道，不见复何修。道性如虚空，虚空何处修。遍观修道者，拨火觅浮沤。但看弄傀儡，线断一时休。,2
NanBei,谢庄,八月侍华林曜灵殿八关斋诗,玉桴乘夕远，金枝终夜舒。澄淳玄化阐，希微寂理孚。,1
Tang,开成朝士,句,几人天上争仙桂，一岁闽南折四枝。,2
Yuan,王羽,题王叔明竹趣图,蛰龙翻空翠涛响，玉虹吐雨秋波爽。天风吹出读书声，时有幽人自来往。,4
Yuan,狄君厚,中吕粉蝶儿,活计生涯。遣仆男一犁两把。落得个任逍遥散诞行达。背一张琴。携一壶酒。访友在山间林下。今日还家。想着我出朝时那场惊怕。,4
Yuan,王丹桂,姹莺娇 赠油面王广道,广道王三，天赋精诚艺。将油面、和调运制。应物番番，但做造由心意。依理。锻炼在、长生炉内。按候知时，拈出真奇异。光明灿、馨香馥鼻。试与尝来，又别是、甘甜味。妙矣。堪献入、仙家筵会。,4
Qing,卜宁一,春日过丁效斋皋陆别墅,烟树侵天碧，茅亭一径开。梅根穿瘦竹，石榻染新苔。鸟唤凭风落，鱼游出涧来。呼尊邀共饮，薄暮未言回。,6
Yuan,尹志平,一剪梅 下山,为爱前高自觉过。天生阻隔，不放冲和。前头何处道缘深，无福清闲，有分奔波。老也功亏一任魔。长春教语，慎勿蹉跎。自来达道学仙人，功也无多。行也无多。,4
Ming,王麒,凤凰泉,凤凰山下草迷岚，泉响飞秋落晓昙。石径漱琴月色暗，溪花泛雨野香含。浮空星斗晴方烂，卧底蛟龙睡正酣。欲直还斜流自远，溶溶脉涌自拖蓝。,5
Song,史浩,其二,蔌蔌长空雪，霏霏似粉犀。色同无路险，野阔见山低。玉葆随鸾仗，银杯逐马蹄。催班何太早，夜白误晨鸡。,3
Yuan,吴元德,次韵马伯庸游玉泉山,飞絮晴丝络马头，春风常记侍宸游。牙樯映日开龙舰，天乐连云上翠楼。杨柳尽随堤北偃，芙蕖不碍水东流。遥瞻玉辇时巡处，千里风烟紫塞秋。,4
Ming,尹民献,缺题 其一,湖中官事日纷如，莫怪春来音信疏。寂寞掩门何自遣，忍饥惟读古人书。,5
Ming,文徵明,春日閒咏,时节烧灯近，羁穷独卧家。馀寒春挟纩，残困晚煎茶。土润先滋草，梅晴薄试花。新年眠食好，随分足生涯。,5
Yuan,周文质,落梅风,鸾凤配，莺燕约，感萧娘肯怜才貌。除琴剑又别无珍共宝，只一片至诚心要也不要？,4
NanBei,丘迟,思贤赋,岂顾问哉，相然信死，斯则结深，念于抚翼。跂雄飞而但起；知我于财利之间，何足多于鲍子，目击而道存，至味其如水，未见其人，吾闻其理矣。夫子长之托意，甘执鞭于异世，在慈明之慕义，聊惭驭而追悦。况至德之可师，无兼裘以其弊，有乐安之任子，伟群才而称杰，备百行之高致，该九流之洪艺，谅可杂而非梁，迹每同而常别。墙易入而难窥，关无键而有闭。思若神而泉涌，翰如云而积袂，沈潜于怀抱之闲，萧散于天人之际。日下愧其未双，关西惭于上哲。纷吾既有此固陋，荷君子之渥惠。尘非府而分深，叶未移而好结。寻宿草之宴处，历三纪于兹日。性有同于杞梓，心获变于丹漆。文何属而不辩，理何疑而匪质，问不休而钟扣，答无穷而卒谧。,1
NanBei,谢燮,早梅诗,迎春故早发，独自不疑寒。畏落众花后，无人别意看。,1
Qing,王于臣,荆州亭 旅泊,客舫何堪雨泊。布被难禁风削。愁惹病支离，魂梦总无安著。岸上人家击柝。城畔戍楼吹角。彻夜不曾停，省得孤怀寥落。,6
Ming,王一鸣,旅舍,旅舍清淇侧，经过有底忙。树围春堡急，沙涨午风黄。万事看云哭，三年跃马长。敝车生耳地，僮仆笑行藏。,5
Song,王谹,书旅邸壁,雁外无书为客久，蛩边有梦到家多。画堂玉佩萦云响，不及桃源欸乃歌。,3
WeiJin,何劭,赠张华诗,四时更代谢，悬象迭卷舒。暮春忽复来，和风与节俱。俯临清泉涌，仰观嘉木敷。周旋我陋圃，西瞻广武庐。既贵不忘俭，处有能存无。镇俗在简约，树塞焉足摹。在昔同班司，今者并园墟。私愿偕黄发，逍遥综琴书。举爵茂阴下，携手共踌躇。奚用遗形骸，忘筌在得鱼。,0
Qing,王摅,怀许九日,闻君才上摘星楼，又到濡须坞口游。胜地山川曾百战，故人烟雨只孤舟。苍苍楚水蒹葭晚，漠漠江田粳稻秋。应有陈蕃悬榻待，免悲王粲滞荆州。,6
NanBei,庾信,其九,地境阶基远，天窗影迹深。碧玉成双树，空青为一林。鹄巢堪炼石，蜂房得煮金。汉武多骄慢，淮南不小心。蓬莱入海底，何处可追寻。,1
Tang,僧全豁,曜日颂,当机直下现前真，认诗之徒未可亲。本色先陁如仫椤，岩头松桧镇长新。,2
Qing,王翃,石城晚眺,客心正摇落，独上石头城。天远垂垂下，江寒混混平。柳条南北路，桃叶古今情。况值秋风后，清砧急暮声。,6
Song,王辟疆,游嵩山联句,灵境中天秀，雄名古到今。位尊朝列岳，势重压千岑。静锁神仙宅，高盘宇宙心。孤棱标日月，绝仞倚戈坛。彩楝灵柯邃，层坛净刹深。民祈传觋语，国祀致君忱。碑古宇生字，堂虚画蠹金。山呼曾荐寿，神降即为霖。事怪涂山石，形端玉女砧。峰峦排翠玉，滩濑漱呜琴。蕙帐人谁继，金泥迹可寻。唐经藏宝妙，魏殿想銮音。云作他方雨，松连别院阴。谷泉长浸斗，顶路欲扪参。探穴魂潜动，扪萝力不禁。箕熊分蚁垤，伊洛认蹄涔。鸟道樵夫去，龙潭驿使临。众仙停羽驾，昔帝俨宸襟。选胜先看记，乘危可作箴。天门开四极，树品冠双林。灵药看苗斸，香醪挈榼斟。道宫庭不扫，学馆突无黔。垄麦风摇浪，溪淙石耸簪。杂花春烂漫，老木夜萧森。夕照河光接，晴岚塔影侵。深崖藏积雪，虚壑响幽禽。溪月寒澄霁，岩烟暮杳沈。寺桥横螮蝀，禅磬击谬琳。拂壁题新字，逢僧举旧吟。疲骖何处解，高阁在崎嵚。,3
Tang,王损,通犀赋（以温润而泽厥文自然为韵）,犀有异角。其名通天。外径挺以孤耸。内清明而自全。匪刻匪雕。既含章而无隐。如追如琢。亦通理于未然。当其远徵搜。备琛赆。得自乌鸢之野。断以龙泉之刃。瑟兮素理。如线之状既呈。灼尔清光。似玉之形方润。丰下锐上。势圆质峻。傥成象以表奇。必骇鸡而取信。明徵以验。分剸是资。美胜截肪之日。珍逾剖蚌之时。素光的的而中贯。元彩规规而外滋。良玉无瑕。既呈奇而异矣。白圭有玷。将配美兮远而。故其分坚贞。比金石。光通上下。色润膏泽。透掌而纤粟必分。窥天而秋毫不隔。况本精粹。蓄絪缊。依稀象物。皎洁成文。或似双鱼。映绿水而鬐鬣皆见。偶成孤鹤。翔碧霄而羽翮斯分。则知变态不恒。众美难越。契人情之用矣。岂天意之贻厥。故能贞而不变。明而不昏。粲奇文之炯炯。畅美质之温温。则贝有文兮不必为异。羲列卦兮何足而论。究其所然。徵其所自。虽常情难得之货。盖造物偶然之意。何异夫笔误点而状蝇。虫食叶而成字。若然者。则文犀之美。故不足为瑰异。,2
Tang,直言,观元相公花饮（一作宴）,尺八调悲银字管，琵琶声送紫檀槽。,2
Song,方一夔,秋夜,露白初濡木，星虚渐集房。蛾飞争堕水，鱼退急投梁。捣练堤防冷，收禾准备荒。只愁枣红地，万马逐残羌。,3
Ming,史旌贤,凌元洞宴集,洞口移斜日，传杯恋翠微。钟声林外度，樵采晚来稀。法雨轻沾席，慈云半染衣。吾从大夫后，取醉夜忘归。,5
Yuan,汪俊德,次韵寄汪彦贞,五年一笑乱离过，托迹林泉意若何。花外不闻供奉曲，山中时听采薇歌。枕云漱石尘缘少，弄月吟风逸兴多。稍待雨晴閒暇日，会当扶策到岩阿。,4
Tang,田娥,寄远,忆昨会诗酒，终日相逢迎。今来成故事，岁月令人惊。泪流红粉薄，风度罗衣轻。难为子猷志，虚负文君名。,2
Yuan,吴敬庭,夏日述怀,屏迹远嚣纷，息交叹孤陋。萧然一室间，图史分左右。瓶花眩馀春，炉烟霭渚昼。坐观羽虫化，卧闻穴蚁斗。青山自偃蹇，相对如有旧。我家陵峰下，溪水清可漱。误身投尘羁，三年此纡绶。素餐亦知愧，民瘼未能究。白云渺何之，念之令人瘦。陶令归去来，深渐着鞭后。,4
Ming,王维桢,对雨篇,西山黯黯云气黑，日落未落带雨色。夜深乱鸦九衢喧，轰雷厌城雨翻盆。揽衣惊出莽四顾，前屋后屋溜如注。楼头钟鼓不闻传，但闻玉沟溅溅波涛怒。此时上御集灵台，烛里龙颜莞莞开。平明筵张雨亦歇，左右争进万年杯。君不见回枯小麦青，社鼓赛神民乐生。,5
Song,方凤,哭陆丞相秀夫,祚微方拥幼，势极尚扶颠。鳌背舟中国，龙胡水底天。巩存周已晚，蜀尽汉无年。独有丹心皎，长依海日悬。,3
Tang,嵩山女,临去书赠,君子既执迷，无由达情素。明月海山上，秋风独归去。,2
Ming,毛莹,浣溪沙 偶兴,六曲朱阑映碧纱。小庭花落又开花。风光随分趁些些。酒债已偿犹带尾，情缘欲断忽生芽。好裁白苧按红牙。,5
Tang,僧灵澈,元日观郭将军早朝,欲曙九衢人更多，千条香烛照星河。今朝始见金吾贵，车马纵横避玉珂。,2
Yuan,丁立,其四,隔浦晚烟迷远树，满川春雨长平芜。数家茅屋疏林外，此是山中放牧图。,4
Ming,大冂,寄演福和尚,雨红烟绿暮春时，独客终朝有所思。白水漾沙金错落，青山浮几玉参差。一帘花妥莺啼缓，千里书成鹤去迟。后夜更看湖上月，满怀愁绪散如丝。,5
Qing,尹推,有感,未效监门责，那堪杞国忧。病怀徒耿耿，时事转悠悠。消长天何意，存亡鬼似谋。一言难悟主，千载愧田秋。,6
WeiJin,郭文,金雌诗,云出而两渐欲举。短如之何乃相岨。交哉乱也当何所。唯有隐岩殖禾黍。西南之朋困桓父。,0
Ming,王廷陈,庆成宴,圜丘大礼协，圣酒百官传。霄汉流仙乐，风花捧御筵。尊留春殿月，佩委夕墀烟。不数汾游日，真同镐宴年。,5
WeiJin,陶潜,五月旦作和戴主簿,虚舟纵逸棹，回复遂无穷。发岁始俛仰，星纪奄将中。南窗罕悴物，北林荣且丰。神渊写时雨，晨色奏景风。既来孰不去，人理固有终。居常待其尽，曲肱岂伤冲？迁化或夷险，肆志无窊隆。即事如已高，何必升华嵩！,0
Tang,白居易,垂钓,临水一长啸，忽思十年初。三登甲乙第，一入承明庐。浮生多变化，外事有盈虚。今来伴江叟，沙头坐钓鱼。,2
Ming,王彦,抚仙湖,湖水涵虚混太清，仙人何代不知名。澄波滉漾青山落，遥汉昭回宝月明。素魄每添吟客兴，流光休动故乡情。相看欲洗浮名利，独倚南楼到二更。,5
NanBei,宗夬,其二,章华游猎去，纪郢从禽归。溶溶紫烟合，郁郁红尘飞。,1
Yuan,王宥,奉题听雨楼,云林夜澄寂，有雨弥更佳。漠漠著树稳，霏霏度檐斜。入静意所便，争喧竞浮誇。弛张任橐籥，细大无根芽。妙运出元造，至理忘纷拿。变化本因妄，声闻耳生瑕。不如且置之，摄心静无哗。危坐不须寐，呼童剪灯花。,4
Qing,文点,呈芸斋先生,天宝开元事已陈，风尘宇内老遗民。偶谈先世频挥涕，为破家园只负薪。训子八行文不灭，讼冤一疏血犹新。衣冠古朴人谁识，认是林宗垫角巾。,6
Yuan,叶天趣,秋夜和韵,西风何处来，鼻观古香发。夜深耿无寐，踏破松窗月。芙人期不至，跂望双背裂。一掬可怜心，青灯照愁绝。,4
Qing,方守敦,题李范之陶然亭话别图,几年江上客，吟啸起风烟。怀旧人长往，披图意黯然。瘴乡云似墨，瀛海浪无边。北望孤亭在，乾坤事可怜。,6
Song,王月窗,普向山门,来访山中景，亭阑鼠甘阴。客投孤寺宿，蝉趁夕阳晴。满树青苔湿，一村黄叶深。纳凉归去晚，湖月挂遥林。,3
NanBei,颜延之,其二 嵇中散,中散不偶世，本自餐霞人。形解验默仙，吐论知凝神。立俗迕流议，寻山洽隐沦。鸾翮有时铩，龙性谁能驯。,1
Tang,李昂,旗赋（以风日云野军容肃清为韵）,遐国华之容卫。谅兹旗之多工。文成日月。影灭霜空。乍逶迤而挂雾。忽摇曳以张风。排回惊鸟。飞失断鸿。至若混羽旗以横野。则睹之者目骇。杂金鼓而特设。则见之者气雄。尔其誓将临边。兴师授律。拥豹骑而长往。指龙山而冲出。月阵联云。星旄斗日。回五翎以革面。挫三庭而屈膝。匪旗之佐彼军容。则何以沙场清谧。明明我君。四海无尘。立徽号。建鸿勋。为旗削蚩尤之迹。画蛟龙之文。信侔功于巢燧。谅比德于姜云。奄有天下。体国经野。览兹旗之财成。故可得而言者。俨孤峙以标众。列广形而助寡。随时卷舒。任用行舍。不务功以伐谋。良有足而称也。徒观其进退缤纷。旖旎三军。可仰可则。光辉一国。𨏦示迷于指南。何登车而逐北。塞断连营。幸遇时清。对岌岌之台殿。閒悠悠之旆旌。陵紫霄而风埽。逗碧落以云萦。摆帝楼之晴树。弄天门之晓旌。高则可仰。犯乃不倾。每低昂以自守。常居满而望盈。时亨大畜。于何不育。永端容于太阶。沐皇风之清肃。,2
Ming,王家屏,其二 黄马①,轩后兴，应龙翔，驾天驷，乘飞黄。回头看紫燕，顾影失超光。君王神武古来少，万里烟尘一剑扫。马蹄蹴处山为摧，何论陈晖与平保。扬鞭渡淮淮水清，金陵父老壶浆迎。从此华阳休骏足，山河重整泰阶平。,5
Yuan,王冕,答王聘君二首 其一,门径萧条勘，相知得往来。人方恋升斗，我独抚尊罍。故国秋风惨，荒城暮雨开。閒中多乐意，不在最深杯。,4
NanBei,萧总,孀妇吟,寒夜静房栊，孤妾思偏丛。悲生聚绀黛，泪下浸妆红。蓄恨萦心里，含啼归帐中。会须明月落，那忍见床空。,1
Ming,王凤翎,送李聚吾父母转北司徒郎,才瞻棨戟下炎荒，又促公车入帝乡。画省含香新宠渥，金亭飞舄旧循良。延津剑拂秋霜肃，南海珠悬夜月光。东事正当戎马急，边储谁念转输忙。,5
NanBei,谢超宗,其四 昭夏乐（迎神奏）,涓辰选气，展礼恭祗。重闱月洞，层牖烟施。载虚玉鬯，载受金枝。天歌折飨，云舞罄仪。神惟降止，泛景凝羲。帝华永蔼，泯藻方摛。,1
Song,丁宝臣,其二,寒芳开晚独堪嘉，开日仍逢小雨斜。秋尽亭台凋木叶，月圆时节伴蓂花。幽香不入登高会，清赏终存好事家。黄蕊绿茎如旧岁，人心徒有后时嗟。,3
Qing,毛澄,乱后经县门,背郭人烟少，春晴四望通。城垣芳草外，祠屋菜花中。归燕巢官树，妖狸穴佛宫。溪濠多白骨，洒泪向东风。,6
Yuan,契玉立,绛守居园池,绛邑旧名藩，牧守优鸿儒。逶迤山水中，旷达园池居。雄并历晋魏，揖让隆唐虞。世远民俗漓，讼剧古道疏。环列多馆墅，莽苍变丘墟。惨恻岁年深，牢落兵烬馀。洄涟复亭构，花萼悬堂虚。祓禊引流觞，宾筵闻鼓竽。锦香缀径溪，琅玕绕庭除。公暇寡接交，游观足清娱。缅怀前哲人，冠盖秉钧枢。遗爱勒琬琰，清风生坐隅。卉木均雨露，薮泽乐禽鱼。端来濯尘缨，咏歌登舞雩。夕阳明翠巘，秋色淡红蕖。乡关动离思，云烟隔荒芜。绣斧倦行羁，霜日烈修途。故园有松菊，盍用还菑畬。,4
WeiJin,贺循,赋得庭中有奇树诗,三春节物始芳菲，游丝细草动春晖。香风飘舞花间度，好鸟和鸣枝上飞。临池间竹偏增绿，依阶映雪纷如玉。温室庭前竟不言，鼓吹楼中能作曲。曾闻远别旧难思，攀折会取赠佳期。长条本自堪为带，密叶由来好作帷。星稀汉转月轮明，徘徊夜鹊屡相惊。欲识幽人兰杜径，山窗芳桂复丛生。,0
Tang,嵩岳诸仙,其十一,水晶帐开银烛明，风摇珠佩连云清。休匀红粉饰花态，早驾双鸾朝玉京。,2
Qing,丁煐,村游,暖风吹绣陌，扶杖过桥头。柳岸轻烟锁，花溪月自流。燕抛双剪去，荷长小钱浮。曲折随芳径，春光一望收。,6
Yuan,周驰,徐州,风雨飕飕涨碧澜，秋阴漠漠失前山。舟人也学襄王梦，长在朝云暮雨间。,4
Yuan,吴复兴,送贾宪使赴中书郎中,仙官夙制芙蓉裳，为乘白鹿来江乡。江乡水浅不可驻，却眺薇垣归帝傍。薇垣庶政如猬积，破竹持衡需左掖。上报英主开太和，下副苍生奠苏息。皋夔接武登清朝，群公鼎鼐公能调。就中吐握在所急，讵肯询采遗刍荛。江水东来岂云浅，中有鲸鱼逢蝘蜓。愿公咳唾转阳春，老骥尚堪千里远。,4
WeiJin,曹毗,箜篌诗,东士君子，雅善箜篌。,0
Song,文及翁,次回仙韵 其一,开山凿石天无际，钓水耕云地有馀。金鼎莫传添汞法，墨池且问太玄书。,3
Tang,元阳子,其十七,阴阳冥寞不可知，青龙白虎自相持。年终变转自相啖，白虎制龙龙渐希。,2
Yuan,孔文卿,元和令,消不得上马金下马银。也合教出朝将入朝相。我与恁夺旗扯鼓统儿郎。不能够列金钗十二行。教这个牧童村叟蠢芒郎。到能够暮登天子堂。,4
WeiJin,戴逵,尚长赞,尚叟冲顺，庸行昏世。和同婉约，元识罔滞。瞻彼崇高，俄为尘翳。亦有同好，潜心宿契。超超增翥，眇眇偕逝。绝迹青崖，影灭云际。,0
Ming,丘夫人,其二,中虚外实木一片，抱向佳人怀里见。玎玎珰珰几点声，细细粗粗四条线。一声清，半夜天高万籁鸣。一声浊，八月秋风落群木。一声苦，昭君马上啼红雨。一声欢，妃子宫中洗禄山。风流画史龙眠老，笔端写出心机巧。劝君莫道是无声，有声不似无声好。,5
Qing,王韵梅,瑞鹤仙,轻阴寒食近。又做冷欺花，几番风信。春情渐吹醒。看一株杨柳，眠还不稳。孤怀易感。眼前事、何堪重省。尽无聊、减字偷声，摹写一腔心影。沉闷。麋丸墨淡，虎仆毫尖，难题幽愤。莺慵蝶困。花间意，更休问。总三分春色，二分风雨，不敌十分长恨。任囊琴、挂壁年年，尘封玉轸。,6
Qing,于右任,故山别母图,龙雾山前云气深，云埋万丈到于今。梦中游子无穷泪，二十年来陟屺心。,6
Yuan,余嘉宾,武夷九曲棹歌 其一,红缰白马武夷君，羽节来时鹤一群。宴罢虚皇环佩响，手攀霜树寄彤云。,4
WeiJin,赵整,谏歌,不见雀来入燕室。但见浮云蔽白日。,0
WeiJin,僧慧远,游石门诗,超兴非有本，理感兴自生。忽闻石门游，奇唱发幽情。褰裳思云驾，望崖想曾城。驰步乘长岩，不觉质自轻。矫首登灵阙，眇若凌太清。端坐运虚轮，转彼玄中经。神仙同物化，未若两俱冥。,0
Song,王汉之,泊宅翁真赞,形色保神，环无初终。粉饰大钧，而为之容，是曰泊宅之少翁。,3
Qing,六十七,晓发桃源道中口占①,连朝不断雨丝丝，云锁前村老树枝。水浸征衣身易冷，泥深古道马难驰。江南已慰三农望，山左应无一路饥。但愿居民歌大有，何妨行客暂迟迟。,6
Yuan,叶懋,其十 凌敲台,宋祖离宫三十六，层台突起江之曲。清波涌月挂帘钩，瑞气凌空捲绡縠。金舆万乘东南行，三千粉黛花冥冥。山色犹疑髻鬟绿，天风吹断箫韶声。箫韶竟日喧歌舞，晋国宫亭半禾黍。柴桑月落夜猿啼，节士悲歌泪如雨。,4
Ming,王祎,沛县,茫茫瞻旷野，稍稍见孤城。沙鸟树头没，夕阳波面明。歌风怀往迹，戴斗笑兹行。遥见京华道，犹须半月程。,5
Yuan,王艮,次韵风月亭留题,重来扬子故人远，满目风烟如隔生。我游无往不适意，世故何者能关情。清宵宴坐山月上，白日缓步江风轻。扁舟欲发更留滞，隔岸杳杳来钟声。,4
Qing,文冲,邯郸道中怀古,霸国山河落照余，邯郸城外又停车。也知富贵终抛枕，未可穷愁始著书。宫阙何年消甲盾，风云几代废耕锄。真嫌酒薄难成醉，那有间情吊望诸。,6
Ming,王锡爵,眺杯湖寻元次山宅,肃舲下湘渚，巉石当其崖。清川带烟霞，碧岑远尘埃。回冈秀林木，触处崇亭台。昔闻漫郎氏，卜筑溪山隈。风月满户牖，吟弄集朋侪。钓石隐磻溪，梧琴调徂徕。斯人不可作，高标遗九陔。岩岩十丈碑，千古无苍苔。我行滞江皋，郁抱终以开。徘徊且登眺，白云入我怀。寄语赏心客，明年还复来。,5
WeiJin,李颙,凌仙赋,瞻蓬莱之秀屿，冀东叟之可寻，将乍至而反坠，患巨浪之相临。,0
Tang,卞震,句,雨壁长秋菌，风枝落病蝉。老筇支瘦影，寒木凭吟身。诗债到春无处避，离愁因醉暂时无。茶香解睡磨铛煮，山色牵怀著屐登。,2
NanBei,僧洪偃,游故苑诗（《诗纪》云。禅藻集误作何偃。）,龙田留故苑，汾水结馀波。怅望伤游目，辛酸思绪多。凉飙惨高树，浓露变轻萝。泽葵犹带井，池竹尚侵荷。秋风徒自急，无复白云歌。,1
Qing,方苞,别叶尔翔,四海故人尽，为君一系舟。衰残良会少，謦咳宿心酬。八十苦无食，千秋岂暇谋。自惭筹莫助，别后重离忧。,6
Tang,李峤,送崔主簿赴沧州,紫陌追随日，青门相见时。宦游从此去，离别几年期。芳桂尊中酒，幽兰下调词。他乡有明月，千里照相思。,2
Qing,允祦,圣祖万寿诗,圣历绵长亿万年，一周花甲始开先。仙桃灿烂方舒蕊，海日曈昽始丽天。文德武功齐入舞，宸章宝训几成篇。趋庭共惬承欢意，无限春风绕御筵。,6
NanBei,王筠,杂曲二首 其一,鸟还夜已逼，虫飞晓尚赊。桂月徒留影，兰灯空结花。,1
Song,王十朋,用前韵酬昌龄弟,原宪曾非病，陈平岂久贫。路遥骐骥困，原近鹡鸰亲。窗几坐穷夕，更筹听报寅。田园劳尔辈，愧是素餐人。,3
Yuan,李寿卿,胜葫芦,凭着我举鼎的威风略显扬。遮莫是铁金刚。也打的他肉绽皮开血泊𥚃倘。觑着你这般模样。那般伎俩。还待要强誇张。,4
Ming,王人鉴,春寒,林风溪雨弄春阴，古屋凝寒午更深。烟火萧条人迹断，自笼双袖听新禽。,5
WeiJin,孙楚,石人铭,大象无形，元气为母。杳兮冥兮，陶冶众有。,0
Ming,丁此吕,雨中望勾漏,迢递策敝车，言寻稚川子。风雨何凄其，荡然涤尘滓。濛濛山下云，泠泠峡中水。云水幽以深，径路凭谁指。丹灶突无烟，白石徒齿齿。至今不可攀，邈焉怀斯理。我家西山阳，许令实同里。玄都计非遥，赤县更伊迩。冲举遽难期，沈沦恒自耻。孺子傥可言，请为公纳履。,5
Tang,牛上士,古骏赋,寒关月壮。羽书南向。虏马秋肥。胡兵犯障。爟烽夜惊。候马相望。云横朔塞之前。雪满天山之上。于是天子按剑。将军事边。雷驱甲卒。直指幽燕。风蓬蓬而出海。波漫漫而腾天。当雁门而北上。薄龙沙而左旋。既而汉虏齐兵。三军合阵。虹旗彗扫。鼓声雷振。奕奕熊罴。森森锋刃。或左提而右拂。乍一留而一进。则有侠少骉眓。雄驹捷疾。耳若插筒。颅疑削出。跼金镳以弄影。控铁衔而齧膝。始䟃𧽼以舞风。忽濩略而追日。蒙具装。择组练。杂然一往。鼓仆旗旋。足不得摇。目不得眄。超腾绝壑。走及奔箭。疑隔汉之流星。似披云而出电。左贤为之胆慑。骨都为之颔战。飞奔肃肃。恣意驰逐。宛若游龙。行如惊鹿。左右披靡。东西往复。沟蹙汗以朱殷。毛拂霜而猬缩。萧条万里。顾盼翘陆。横塞上以长嘶。馀声振于山谷。况乃项籍英雄。驱驰冠戎。旗翻落日。剑倚长虹。惜良骓之不逝。歌美人于帐中。摧拔山之气泄。指乌江而路穷。遂使毕会战场。挑身锋镝。人控马以腾踊。马随人而奋击。转足生风。籋尘无迹。跳山超涧。冒刃冲敌。突围则汉将奔波。怒目则追军辟易。遭楚王之不利。当壮年之虚掷也。别有渥水龙媒。朱旄逸才。双瞳日耀。五色花开。逢汉王之弃置。跼吴坂以徘徊。思效技于金埒。愿追仙于玉台。怀玉台兮伤远道。朝朝暮暮衔枯草。千金买骨君傥知。百万交钱犹未老。垂两耳兮伏盐车。倚双辀兮惭蹇驴。绊权奇而不用。空倜傥其焉如。,2
NanBei,萧衍,其五 夏歌四首,江南莲花开，红光覆碧水。色同心复同，藕异心无异。,1
Yuan,月夜异人,题阙,戊子年间多快乐，丙申之岁少留连。公公莫作绵绵计，花圃终须变野田。,4
Yuan,李两山,次韵单徒提夆,百蛮冠带悉来庭，九虎临关万雉城。汉殿风驰十行诏，唐藩雷动众军声。海涵春育民膏泽，雨施云行天性情。听得老癃扶杖语，紫微垣畔泰阶平。,4
Tang,僧契此,其十一,关非内外绝中央，禅思宏深体大方。究理穷玄消息尽，更有何法许参详？,2
WeiJin,帛道猷,陵峰采药触兴为诗（一作 唐 昙翼 诗）,连峰数千里，修林带平津。云过远山翳，风至梗荒榛。茅茨隐不见，鸡鸣知有人。间步践其径，处处见遗薪。始知百代下，故有上皇民。,0
Yuan,察伋,题张溪云竹图,大湖山石玉巑岏，偃蹇长松百尺寒。明月满天环佩响，夜深风雨听飞鸾。,4
Yuan,李达衷,海曲县（见胜览）,登楼觅句兴难穷，自愧诗囊久已空。百变兴亡馀古木，重来顾眄又春风。莫寻圣窟幽冥里，休汎仙槎缥缈中。有此高明形胜地，心如泽雉出樊笼。,4
WeiJin,李充,送许从诗,来若迅风欢，逝如归云征。离合理之常，聚散安足惊。,0
Ming,文嘉,□水逢故人,萍逢得故友，水宿感烟波。笛起关山弄，杯停子夜歌。竹深防卧虎，江近有鸣鼍。兴剧浑无寐，翻嫌月色多。,5
Qing,王龙光,其十四 负暄,当年就业水云庄，今作羁囚闽岭长。历尽三冬寒彻骨，自教含泪向曦阳。,6
Yuan,李费,月氏王头饮器歌和杨铁崖,太白入月月欲颓，胡风吹堕白龙堆。血函模糊截仇首，半腕刳作玻璃杯。目眦生红酒微缬，戎王胸堂沃焦热。青毡帐下唱胡歌，三十六国皆胆裂。金篦搅红红欲凝，脑中犹作铜龙声。千年古恨恨未平，怨魄飞作精卫精。君不见，漆身复仇仇未复，地下义人吞炭哭！,4
Yuan,吴云,过太湖吴歌,南风渐低湖水平，行人摇曳棹歌声。乱画蛾眉明镜里，天青七十二峰横。,4
Tang,僧灵一,秋题刘逸人林泉,凉飙乱黄叶，迟客橘阴清。萝径封行迹，云门闭野情。零林秋露响，穿竹暮烟轻。莫恋幽栖地，怀安却败名。,2
Yuan,危素,寄吴养浩甫吴时以集贤待制代祀南海会稽之神,使君白云锦盘陀，际会风云意若何。代祀明神崇典礼，尊封四世沐恩波。斗枢照夜奎文近，仙掌凌空沆瀣多。别去经年尚羁滞，相思回首一长歌。,4
Ming,王嗣经,送曹能始还闽中（各拈古诗一句，分赋七体，以次成篇）分赋得李白诗湖清霜镜晓,归客金陵道，霜帆梦镜湖。天秋水衣敛，海曙日轮孤。幔卷波纹縠，舟凌露藻珠。潮平光稍白，风定浪还无。清映冰花薄，澄涵锦树铺。鸟来分水碧，人去乱汀菰。贺监风流在，临风酹一觚。,5
Yuan,成廷圭,寄慈溪普天泽监县,闻说慈溪县，官闲地更偏。两潮来海错，六月刈山田。晓塔天童寺，春帆日本船。何时琼树底，花夕醉婵娟。,4
Yuan,王玠,百字令,圣人传道，执其中、妙在惟精惟一。放则周流弥六合，卷则退藏于密。格物致知，正心诚意，静里包皇极。居仁由义，应机不费毫力。四时天地同参，火符合候，默默存真息。三五归元至德纯，保合太和冲溢。体用一原，显微无间，尽性穷端的。死生勘破，到头还是空寂。,4
Ming,王跂,遣闷,怀蓐酒仍冻，终年人不来。残灯听暮雨，孤馆见新梅。裹饭谁相问，陈刍我独哀。奈何兼数事，总付掌中杯。,5
Yuan,宋濂,和胡古愚儗宫体,天上多春色，人间迥不同。花翻鳷鹊殿，莺过建章宫。云旂鸾被影，月扇雉含风。遥瞻翠华近，红日照盘龙。,4
Song,方梓,挽吴止所,先生六十化，吾道尚奚云。花馆空馀影，清歌无复闻。夜寒鹤思主，风急雁悲群。有子方跨灶，天应未丧文。,3
Qing,王义宏,挽张之洞联,使五岭以南学校如林，公为斯文，直到百年开厦广；顾四郊之垒国家多难，天胡此醉，不遗一老待河清。,6
Song,王钦若,冉耕字伯牛鲁人赠郓侯今进封东平公赞,圣门达者，德行为先。洙泗来学，颜闵差肩。天封展礼，公衮褒贤。生则命寡，没则道宣。,3
Qing,尹凤九,次南塘韵。赠锦山吉氏 其一,冶老名重泰山轻，千古熊鱼取舍明。砥柱碑前曾祗肃，对君恍有古人情。,6
Tang,王贞白,歌（一作凉州行）,谁唱关西曲，寂寞夜景深。一声长在耳，万恨重经心。调古清风起，曲终凉月沉。却应筵上客，未必是知音。,2
Qing,孔印兰,蝶恋花 题百蝶图,逐队飞来如解语。栩栩蘧蘧，相与成俦侣。写遍鹅溪多逸趣。香生一砚梨花雨。梦醒南华天欲曙。底事罡风，乱捲春深处。剩得粉痕黏落絮。芳魂已返罗浮去。,6
NanBei,陈叔宝,其三,大妇主缣机，中妇裁春衣。小妇新妆冶，拂匣动琴徽。长夜理清曲，馀娇且未归。,1
Tang,岑参,丘中春卧寄王子,田中开白室，林下闭玄关。卷迹人方处，无心云自闲。竹深喧暮鸟，花缺露春山。胜事那能说，王孙去未还。,2
Song,王阜寿,占胜亭 其一,云横龙角千秋岸，水发含香十里堤。每向痴儿了公事，倚栏立到日沉西。,3
Yuan,汪宗臣,谒云蓝①山先越公墓,此生未展云蓝墓，郁郁甘棠孙子情。今度忽为寒食客，欣欣乔木岁时荣。尧天日月重光显，越国江山几变更。回首千年有归鹤，练溪新涨匝春城。,4
Ming,王格,掇刀石,云长骨已朽，石上剑还留。可惜提三尺，终然困一州。巴天虽鼎足，汉业未刀头。空使青龙气，寻常入斗牛。,5
Yuan,杜竹处,题乡僧智安石山磊落亭,磊落如痴也似顽，精神半在嵌岩间。鬼工驱得平泉石，吟客来逢饭颗山。虎伏不惊飞将怒，羊蹲谁识牧仙闲。诗成个个头应点，师亦拈花为解颜。,4
NanBei,吴均,妾安所居,贱妾先有宠，蛾眉进不迟。一从西北丽，无复城南期。何因暂艳逸，岂为乏妍姿。徒有黄昏望，宁遇青楼时。惟惜应门掩，方馀永巷悲。匡床终不共，何由横自私。,1
Yuan,僧圆至,寄志胜上人,自说冬前至，深寒信亦稀。非知为事阻，应怪与言违。瘴月人南去，花时雁北飞。危栏有斜日，独望更依依。,4
Ming,王尚絅,咸阳谒周陵,成康列昭穆，文武故累累。狐邱尚父墓，毕陌周公祠。显承沈谟烈，齐鲁荒周诗。耕犁偪隧道，率土阿邦时。傍有汉唐冢，邻人芒未知。往古讵胜叹，寒风鸣树枝。,5
Tang,僧神晏,偈颂六首 其一,直下犹难会，寻言转更赊。拟论佛与祖，特地隔天涯。,2
Ming,左杰,其二,奇峰孤峻玉台横，四望烟峦薄太清。仙掌秋高云气冷，金茎月出露华明。龙飞不见轩皇驾，鹤唳如闻子晋笙。今日同游凌绝顶，逍遥真拟是蓬瀛。,5
Yuan,汪元量,其十六,日月往来毂，乾坤生杀机。江春蛟妾舞，塞暖雁奴归。逆旅诗添债，愁城酒破围。如何秦相国，昨夜熓韩非。,4
Qing,王恪,寄题陈桥驿,五代干戈苦战争，天心拨乱主潜生。营光久应焚香祝，检点曾传得谶惊。仓卒黄袍酬素志，绸缪金匮负遗盟。最怜永弃幽燕地，当日师名是北征。,6
Yuan,邵思文,其二,凤凰山下野花开，又见东风燕子来。主将深宫营玉垒，千官行乐载金罍。裂麻解使阳城哭，作赋徒令庾信哀。多少高人隐屠钓，尚推门第不论才。,4
Ming,尹深,吴判府事竣挽,忆曾携券蹑芳尘，风味温温似隔晨。障簇满架参至论，龟▒盈座阅清新。已知令德宜膺福，何独文章早绝伦。阁职上卿殊不贱，终教只字映千春。,5
Yuan,余寅,绿云洞,华盖结空绿，洞门生昼寒。絪缊浮玉气，石上有琅玕。,4
WeiJin,庾阐,衡山诗,北眺衡山首，南睨五岭末。寂坐挹虚恬，运目情四豁。翔虬凌九霄，陆鳞困濡沫。未体江湖悠，安识南溟阔。,0
Yuan,叶颙,己酉新正,天地风霜尽，乾坤气象和。历添新岁月，春满旧山河。梅柳芳容稚，松篁老态多。屠苏成醉饮，欢笑白云窝。,4
Yuan,李道坦,句,天寒日暮望不见，北风万里吹瑶花。,4
Yuan,王鼎,游林虑山,燕子来时春色赊，海棠开尽未还家。醉眠不觉东风恶，吹起布帆满路花。,4
Song,彦修,其二,月满空山雪满溪，幽人何处吹龙笛。醒来和月倚虚窗，鹤翻松露滴云石。,3
Yuan,于石,次韵芳卿一室,一室志天下，何须山更深。英雄四海眼，道义百年心。蕉鹿梦中梦，松风吟处吟。幽泉鸣绝壁，不作世间音。,4
WeiJin,阮籍,其五,嘉树下成蹊，东园桃与李。秋风吹飞藿，零落从此始。繁华有憔悴，堂上生荆杞。驱马舍之去，去上西山趾；一身不自保，何况恋妻子！凝霜被野草，岁暮亦云已。,0
Yuan,栯堂,其八,溪隔红尘树锁烟，寒蒲终日自安然。黄河定是有清日，曲木其如无直年。道在玄珠澄赤水，德亡神剑跃深渊。从来不结东林社，屋外开池自种莲。,4
Ming,尹嘉宾,澄江杂咏 其一,延陵墓上金钩树，结子殷勤为酒徒。十字碑传夫子迹，谁云历聘不游吴。,5
Ming,王延陵,沧洲漫兴,沙白柳阴薄，潮平舟楫轻。天开云锦丽，人傍日华行。鸡犬村墟午，鸥凫杜若晴。金尊开欲抚，回首忆神京。,5
Tang,伏牛上人,放少师行脚时颂,放汝南行入大津，碧潭深处养金鳞。等闲莫与凡鱼伴，直透龙门便出身。,2
Ming,王龙起,村居,地僻多寒气，山深空是云。叶黄秋尚浅，风定雨初闻。夹竹随篱入，疏藤趁路分。却因人不到，添有绿苔纹。,5
NanBei,僧宝志,十二时颂 其一,平旦寅，狂机内有道人身。穷苦已经无量劫，不信常擎如意珍。若捉物，入迷津，但有纤豪即是尘。不住旧时无相貌，外求知识也非真。,1
NanBei,江洪,其二,白日有清风，轻云杂高树。忽然当此时，采菱复相遇。,1
Tang,李林甫,秋夜望月忆韩席等诸侍郎因以投赠,秋天碧云夜，明月悬东方。皓皓庭际色，稍稍林下光。桂华澄远近，璧彩散池塘。鸿雁飞难度，关山曲易长。揆予秉孤直，虚薄忝文昌。握镜惭先照，持衡愧后行。多才众君子，载笔久词场。作赋推潘岳，题诗许谢康。当时陪宴语，今夕恨相望。愿欲接高论，清晨朝建章。,2
Qing,王湘贞,临终诗,自入君门乍几年，今朝赍志下黄泉。倘然女侣相呼问，同是前生未了缘。,6
Qing,丁奎联,挽张百熙联,文采袭身华，更兴学抡才，弟子三千共追悼；勤劳赪尾惜，幸剖非定是，封章数十感宸衷。,6
Song,元居中,临安石,人久众所憎，物久众所惜。为负磊落姿，不随寒暑易。,3
WeiJin,谢道韫,咏雪联句,白雪纷纷何所似。撒盐空中差可拟。未若柳絮因风起。,0
NanBei,卢询祖,筑长城赋,板则紫柏，杵则木瓜，何斯材而斯用也。草则离离靡靡，缘冈而殖，但使十步而有一芳，余亦何辞间于荆棘。,1
Tang,羊士谔,酬吏部窦郎中直夜见寄,解巾侍云陛，三命早为郎。复以雕龙彩，旋归振鹭行。玉书期养素，金印已怀黄。兹夕南宫咏，遐情愧不忘。,2
Tang,冷朝阳,宿柏岩寺,幽寺在岩中，行唯一径通。客吟孤峤月，蝉噪数枝风。秋色生苔砌，泉声入梵宫。吾师修道处，不与世间同。,2
NanBei,萧悫,和崔侍中从驾经山寺诗,钩陈夜警徼，河汉晓参横。游骑腾文马，前驱转翠旌。野禽喧曙色，山树动秋声。云表金轮见，岩端画栱明。塔疑从地涌，盖似积香成。泉高下溜急，松古上枝平。仪台多壮思，丽藻蔚缘情。自嗤非照庑，何以继连城。,1
Ming,尹承庆,河执义溍挽 其一,韪我台溪种德英，两司名宦若登瀛。几年弩影杯中惑，没世恩光枕上明。驰誉清时舆望属，弹疏逆节举朝惊。忠言纵切沈痾喻，恸哭难医一病婴。,5
Ming,王云凤,秦州有怀宋惟寅胡用晦二兵备,宦情未了奔忙债，又挈妻孥陇外游。屯戍愧无充国计，感时惟有杜陵愁。故人相见岁年晚，旅舍独吟风雨秋。欲向飞鸿传一札，满塘芦荻恨难收。,5
Song,上官彝,句,虎头峭立何巉巉，下有百本松与杉。,3
Yuan,李元圭,秋暮夜宿望亭,茅屋沿堤密掩扉，官桥昏黑泊船稀。守关戍火明村坞，隔岸渔灯照石矶。寒木尽随溪雨落，断鸿犹趁野云飞。篷窗攲枕浑无寐，倦听人家夜捣衣。,4
Yuan,孔文卿,天下乐,到如今宋室江山都属四国王。生并的。国破城荒。那一场我与你重安日月定了四方。战沙场几个死。破敌军几处伤。兀的是功名纸半张。,4
Tang,毛熙震,菩萨蛮 其一,梨花满院飘香雪，高楼夜静风筝咽。斜月照帘帷，忆君和梦稀。小窗灯影背，燕语惊愁态。屏掩断香飞，行云山外归。,2
Tang,叶法善,留诗 其一,昔在禹馀天，还依太上家。忝以掌仙录，去来乘烟霞。暂下宛利城，渺然思金华。自此非久住，云上登香车。,2
Qing,尹继善,送高南畴赴贵州臬司任 其一,共挂一帆轻，何堪唱《渭城》。离杯空有约，别句不成声。日霁霜仍暖，沙明水自清。故人前路少，雁影恰逢迎。,6
Tang,李泌,奉和圣制重阳赐会聊示所怀,大唐造昌运，品物荷时成。乘秋逢令节，锡宴欢群情。俯临秦山川，高会汉公卿。未追赤松子，且泛黄菊英。赓歌圣人作，海内同休明。,2
Yuan,吴昌龄,二煞,你道叔父行怎不将医药来调治。这的是心病还从心上医。便有那仓公扁鹊成何济。也无过草树根皮。怎比得玉天仙知心着意。只要他今夜𥚃休贪睡。重向书帏叙别离。敢胜似百补参芪。,4
Tang,田娥,长信宫,团圆手中扇，昔为君所持。今日君弃捐，复值秋风时。悲将入箧笥，自叹知何为。,2
Yuan,李思衍,会同馆,万间顶𩕳翠光团，千尺廊腰眼界宽。鸭脚参天风雨老，龙髯蛰地雪霜寒。庭花飞墨空遗恨，宫叶流红不忍看。古往今来只如此，夕阳搔首倚阑干。,4
Qing,丁耀亢,再答山阴王玉映并宗弟睿子,海上仙人挽鹿车，《五噫》歌就出关初。黔娄偕隐称良友，班女工文续《汉书》。玉笈家藏空粉黛，青箱世业伴樵渔。又闻宫壸征闺范，不去翻来问索居。,6
Tang,朱放,题竹（一作鹤）林寺（一作朱宿诗）,岁月人间促，烟霞此地多。殷勤竹林寺，能得几回过。,2
Tang,王邕,湘灵鼓瑟,宝瑟和琴韵，灵妃应乐章。依稀闻促柱，髣髴梦新妆。波外声初发，风前曲正长。凄清和万籁，断续绕三湘。转觉云山迥，空怀杜若芳。诚能传此意，雅奏在宫商。,2
Yuan,邵亨贞,荅宣伯褧孝廉见寄韵,高致嵇中散，能书褚遂良。家声惟学礼，经术更尊王。湖海多清议，丘园閟耿光。骅骝终阔步，未肯漫腾骧。,4
NanBei,戴皓,君子行,画野依德星，开廛对廉水。接越称交让，连树名君子。数非唯二失，升阶无三止。探甑不疑尘，正冠还避李。寄言蘧伯玉，无为嗟独耻。,1
Song,王需,次韵和于巽祗谒真祠,真人庙食占兹城，欲乞丰年在至诚。五马二车恭款谒，丰香烈火报登平。犬鸡仙去遗丹灶，鸾鹤飞来认翠旌。既就金方留世子，终闻玉帝录功成。,3
Ming,王逢年,送盛仲交还秣陵,盛生东出关，白下桃花满。相逢南阳田，目寄孤云远。君归江国正鸣鸠，草绿空矶燕子愁。与尔期登雨花阁，六朝何处楚江流。,5
Tang,僧拾得,其十九,猕猴尚教得，人何不愤发。前车既落坑，后车须改辙。若也不知此，恐君恶合杀。此来是夜叉，变即成菩萨。,2
Yuan,辛敬,天寿日简行礼者,去岁因登白玉筵，汉官仪羽习朝天。雨多金殿生清气，日照璇阶上紫烟。在野只知存魏阙，趋宸深念拜嵩年。腐儒通籍嗟何补，只有丹心似日悬。,4
NanBei,鲍照,代棹歌行,羁客离婴时，飘飖无定所。昔秋寓江介，兹春客河浒。往戢于役身，愿言永怀楚。泠泠鲦疏潭，邕邕雁循渚。飂戾长风振，摇曳高帆举。惊波无留连，舟人不踌伫。,1
WeiJin,王劭之,启母涂山颂,涂山静居，玄郎悟几。大禹至公，过门不归。明此道训，孩胤是绥。仁哲以成，永系天晖。,0
Yuan,僧惟则,其四,锦袍花映凤池明，玉佩光摇紫府青。富贵著人如醉梦，倚门慈母眼长醒。,4
NanBei,庾肩吾,侍宴饯湘州刺史张续诗,洞庭资善政，层城送远离。九歌扬妙曲，八桂动芳枝。雨足飞春殿，云峰入夏池。郢路方辽远，湘山转蔽亏。何当好风日，极望长沙垂。,1
Ming,王称,其三,代马风云色，吴驹霜雪明。三边传警候，万里事横行。拟促阴山骑，遥连瀚海兵。愿开沙漠北，持答泰阶平。,5
Tang,吴融,秋日渚宫即事,漠漠澹云烟，秋归泽国天。风高还促燕，雨细未妨蝉。静引荒城望，凉惊旅枕眠。更堪憔悴里，欲泛洞庭船。,2
Song,古汴高士,浔阳古寺,浔阳古寺久荒凉，倒柱颓梁卧夕阳。一盏佛灯犹未灭，霁天云淡月华光。,3
Qing,尤珍,采石矶,李白昔醉酒，曾游采石矶。矶流一何急，弄月不知归。山树色犹古，江涛声未稀。我来怀胜迹，怊怅对清晖。,6
Ming,左光斗,雪霁道中口号二首 其一,出郭舒新望，搴帷对夕晖。湿云留野树，晴雪照寒衣。腊近梅争放，春生柳欲归。何如田父适，高日掩柴扉。,5
Ming,王㒜,锡山施医官彦清以诗见贶奉答,蓬莱未缀侍臣班，浮世功名出处间。老去俗尘终不染，閒来幽事颇相关。九重金阙身曾到，百丈丹崖手亦攀。别后可胜乡国望，白云红树绕龙山。,5
Yuan,李行道,仙吕赏花时,凭着我皓首苍颜老母亲。待着我尽世今生不嫁人。云：员外。我可也不爱你别的。马员外云：姐姐。你爱我些甚的来。正旦唱：我只爱你性儿软意儿真。我今日寻的个前程定准。带云：我着那一班姊妹道。张海棠嫁了马员外。可也不枉了。唱：从此后不教人笑我做辱家门同马员外下。,4
Qing,王站柱,寒亭问竹,春光荡漾马蹄骄，小住非缘地主招。我别此君才半月，岁余元旦又三朝。交柯恰似萧郎写，馋口还思玉板烧。片刻相亲聊免俗，留连无复问寒桥。,6
Qing,王惟諴,五咏堂联,造物本无私，移来槛外烟云，适开胜境；会心原不远，就此眼前山水，犹见古人。,6
WeiJin, 无名氏,晋宣文舞歌二首 其一 羽籥舞歌,羲皇之初。天地开元。罔罟禽兽。群黎以安。神农教耕。创业诚难。民得粒食。澹然无所患。黄帝始征伐。万品造其端。军驾无常居。是曰轩辕。轩辕既勤止。尧舜匪荒宁。夏禹治水。汤武又用兵。孰能保安逸。坐致太平。圣皇迈乾乾。天下兴颂声。穆穆且明明。惟圣皇。道化彰。溅四海。清三光。万几理。庶事康。潜龙升。仪凤翔。风雨时。物繁昌。却走马。降瑞祥。扬侧陋。简忠良。百禄是荷。眉寿无疆。,0
Yuan,叶颙,送应空谷上人游吴寻师仆于湖山泉石有畴昔之好末章故及之 其一,远近西湖路，高低释氏宫。猿啼青嶂月，潮落碧江风。钟鼓残阳外，楼台烟雨中。挑包明日去，回首白云东。,4
NanBei,徐陵,和简文帝赛汉高帝庙诗①,山宫类牛首，汉寝若龙川。玉碗无秋酎，金灯灭夜烟。丹帷迫灵岳，绀席下群仙。堂虚沛筑响，钗低戚舞妍。何殊后庙里，子建作华篇。,1
WeiJin,谢混,秋夜长,秋夜长兮虽欣长而悼速。送晨晖于西岭。迎夕景于东谷。夜既分而气高。风入林而伤绿。燕翩翩以辞宇。雁邕邕而南属。,0
Yuan,白朴,木兰花慢,倦区区游宦，便回棹、谢山阴。算谁似君侯，莼鲈有味，富贵无心。匆匆又移玉节，恨相思、何处更相寻。渭北春天树边，江东日暮云深。岸花樯燕动悲吟。把酒惜分襟。问玉井莲开，三峰绝顶，谁共登临。长安故人好在，忆元龙、名重古犹今。说与英雄湖海，应怜枯槁山林。,4
NanBei,庾肩吾,长安有狭斜行,长安有曲陌，曲陌不容幰。路逢双绮襦，问君居近远。我居临御沟，可识不可求。长子登麟阁，次子侍龙楼。少子无高位，聊从金马游。三子俱来下，左右若川流。三子俱来人，高轩映彩旒。三子俱来宴，玉柱击清瓯。大妇襞云裘，中妇卷罗帱。少妇多妖艳，花钿系石榴。夫君且安坐，欢娱方未周。,1
Yuan,李承休,次韵俞内相蔷薇宴诗,金黄掩映锦筵中，花下排盘与昔同。玉醴酿分天上圣，琼章琢出笔端工。几唇嚼吟三条雪，一噫争声万窍风。倘可此身叨此会，别天甄造恃吾公。,4
Tang,李子卿,山公启事赋（以平上去入为韵）,天官所以管辖多士。藻鉴时英。奉帝俞者。实在于德。为右司者。必资于明。于是悬镜之照。主衡之平。照之无私也。自分妍之与丑。平之有准也。不失重之与轻。贤以此达。政以此成。伊晋室之妙智。得山公之令名。渊矣深量。直哉惟清。当为政之时。九流式序。及没世之后。千古流声。原夫启事之端。得贤为上。振淹滞于管库。升侧陋于草莽。人则荐归。士无长往。朝必举贤。罗幽人之贞吉。官必有能。见君子之道长。退李祐而圣主佥谋。荐羊祜而国人所仰。珷玞悬识。自有卞和之鉴。骐驎不遗。无惭伯乐之赏。由是大张明试。广示劝助。惟才者不悔其来。无德者亦得其去。王戎简要。何所能名。裴楷清通。于兹寡誉。九原可作。思文子之与归。千载傥交。望叔夜之何处。当今有司明遗政。缉隐逸。吉人时荐。多士岁入。高衢以骋。若积水之奋鳞。幽谷必登。比初雷之启蛰。实薰莸之有间。固青紫而可拾。客有希山公之密启。庶场苗之维絷。,2
Yuan,孟汉卿,出队子,似这般无颠无倒。越教人厮窨约。一会家阴阴的腹痛似锥挑。一会家烘烘的发热似火烧。一会家撒撒的增寒似水浇。,4
WeiJin,夏侯湛,范蠡赞,悠悠范子，求仁在己。进报危国，退弘妙理。身与勋偕，名与身否。逸群远游，永齐终始。,0
Qing,毛先舒,七夕,今夕是何夕，碧云沧海端。月华如梦醒，秋色到烟寒。帝女量河水，宫人裂扇纨。愁心满空碧，只倚玉阑干。,6
Tang,杨监真,其三,飞鸟莫到人莫攀，一隐十年不下山。袖中短书谁为达，华山道士卖药还。,2
Tang,子泰,句,风姿艳态应无比，烂熳当春一树芳。,2
Qing,尹璞斋,其三,遥从山馆写乌丝，似折梅花赠远枝。千里纵如同握手，一尊那得共开眉。官粗翻见身多累，亲老难言禄易辞。极目吴头与楚尾，岚光隐隐水差差。,6
Ming,毛先舒,祁奕远至钱塘,一水中分越岸沙，春鸿消息路偏赊。别来何处搴芳杜，相见依然感鬓华。阮籍垆边堪避世，王尼车上便为家。对君却掩三年泪，苦竹城头起暮笳。,5
Yuan,吴西逸,雁儿落带过得胜令,春花闻杜鹃，秋月看归燕。人情薄似云，风景疾如箭。留下买花钱，趱人种桑园。茅盖三间厦，秧肥数顷田。床边，放一册冷淡渊明传，窗前，抄几首清新杜甫篇。,4
WeiJin,夏侯惠,景福殿赋 其一,周步堂宇，东西眷眄。彩色光明，粲烂流延，素壁皓养，赫奕倩练。尔乃察其奇巧，观其微形。嵚岑一作崟纡曲，盘牙欹倾。或夭矫而云起，或诘曲而钚萦。众木附枝以连注，栾梧倚亚而相经。若乃仰观绮窗，周览菱荷。流彩的皪，微秀发华。纤茎葳蕤，顺风扬波。含光内耀，婀袅纷葩。曾栌外周，榱桷内附。或因势以连接，或邪诡以盘构。于是乎飞阁连延，驰道四周。高楼承云，列观若浮。挹朝露之华精，漱醴泉之清流。,0
Ming,王玉峰,水底鱼,鼠窜狐奔。公然敢横行。到焰魔天上。我足下快腾云。我足下快腾云。,5
Qing,王岱,游龙泉岩望海山达濠一带,地势垂穷巨海浮，尚横叠嶂截中流。悬岩忽辟奇峰腹，窄径斜穿乱石头。潮静兵艚犹设讯，烟清蜃气不生楼。何期令作余年日，得展乾坤万里眸。,6
Qing,释巨赞,辛巳中秋书感,毁誉寻常事，难舒饥溺容。从来羞舞鹤，宁悔学屠龙。焰宅伤芝艾，荒园咽寒蛩。储看明月上，不觉过前峰。,6
Yuan,毛直方,其四,黄旗纲运牛马走，皂衣追呼鸡狗喧。深傍芦花摇橹去，遥望渔人是水仙。,4
Tang,杨监真,其五,摄念精思引彩霞，焚香虚室对烟花。道合云霄游紫府，湛然真境瑞皇家。,2
Ming,孔克晏,雨后望峄山,山色平明看，雨馀秋正浓。满前青突兀，几朵翠芙蓉。鸟落悬崖树，云开对面峰。当年颂功石，苔藓辨秦封。,5
Yuan,王沂,御街行,君行广武山前路。是阮籍、回车处。问他儒子竟何成，落日大河东注。无人说与，遥岑远目，也会修眉妩。离宫别馆空禾黍。啸木魅啼苍鼠。悠悠往事不经心，只有闲云来去。停云得句，归云洞府，领取渊明趣。,4
Yuan,李隼,送镜上人往庐山,云满袈裟月满船，匡庐何处定安禅。屏风九叠啼猿里，瀑布千寻度鸟边。林下翻经依宝树，花间洗钵踏金莲。虎溪若见陶居士，不说高僧惠远贤。,4
Qing,方兆及,刘生,刘生可是高皇裔，任侠由来重汉京。六郡良家输浩气，五陵豪士属荒伧。雕龙雄辩金张馆，猎骑横穿卫霍营。死难报恩如饮食，一言投合此身轻。,6
Ming,尤侗,汪涵夫使君招同张公选范赤生泛舟秦淮感旧有作,一篙春水绿平桥，兰艇相将逐暮潮。河畔柳枝新系马，渡头桃叶旧吹箫。六朝金粉愁烟没，二月莺花苦雨消。凭仗酒樽能壮客，未容问答老渔樵。,5
Tang,余镐,哀林虔中,接翅十年同抗疏，投荒万里独登楼。常山忽为孤城死，睢水空存百战谋。函草漫从灰里觅，嘤声长向梦中求。欲知后死今何事，已在莆中买钓舟。,2
Ming,王恭,翡翠,羡尔炎州翠，双栖羽翼微。雨香红玉觜，风飏碧罗衣。避鹘藏深竹，衔鱼上钓矶。吴宫矜首饰，莫道网罗稀。,5
Song,尹廷高,同友访厚轩归晚,松下闲乘兴，相陪访厚轩。及门曾未久，归路已全昏。钟近山藏观，灯遥树隔村。书囊谈未了，何日再开尊。,3
Qing,王邦畿,访岑梵则蓝田道中书事,晓起雨初停，篮舆出远坰。曝晴鸠喙翼，立水鹤观形。路扑杨花白，棚垂瓠蒂青。望深村树里，渐见故人亭。,6
Tang,于季子,咏云,瑞云千里映，祥辉四望新。随风乱鸟翅，汎水结鱼鳞。布叶疑临夏，开花讵待春。愿得承嘉景，无令掩桂轮。,2
Yuan,杜仁杰,中秋夜宿普照喜周卿至,久客厌孤寂，跫然闻子来。夜凉风缩瑟，云破月徘徊。旧事休重说，新诗且细裁。几年无此夕，独欠两三杯。,4
Yuan,王蒙,宫词,南风吹断采菱歌，夜雨新添太液波。水殿云廊三十六，不知何处月明多。,4
Ming,王行,其二,树影觉秋疏，山光映晚除。溪毛和雨荐，石发任风梳。艾蒳窗馀篆，芸晖架有书。呼儿具毫楮，应欲赋闲居。,5
NanBei,陈暄,紫骝马,天马汗如红，鸣鞭度九嵏。歌伤城下冻，嘶依北地风。笳寒芳树歇，笛怨柳枝空。横行意未已，羞住毂车中。,1
Yuan,尹廷高,耕云寮即事二首 其一,埽影入林壑，松边旋结茅。癖从俗子笑，贫少故人交。抱叶蝉遗蜕，衔枝鹊理巢。此中有清兴，无日不推敲。,4
Yuan,安轴,次洛山诗韵,大圣圆通境，曾闻海上峰。恩同甘露润，香有紫泥封。随类身常现，缠迷眼不逢。莫论真与假，但自礼慈容。,4
Yuan,于石,吾家 其一,松阴六七里，茅屋两三家。坡煖四时笋，溪寒五月花。泉声挟风雨，云气走龙蛇。谁谓谋生拙，门前数亩瓜。,4
Ming,尹台,出资阳赴武冈道中二首 其一,合沓千峰里，轻舆鸟背还。山花交乱石，硖竹袅奔泉。岩合疑无径，林开忽有天。永言辞俗鞅，自卜挂冠年。,5
Ming,丘吉,仕女,丝抽霜藕织仙衣，立近芭蕉怨落晖。踏破绿苔罗袜冷，宫前昨夜有霜飞。,5
Tang,左牢,蝉蜕赋（以一体区分双形酷似为韵）,物之化兮则多。蝉之类兮惟一。弃捐无用之甲。振奋有声之质。彼则曲拳擎跽。附丽脩条。此则远害全身。飞鸣永日。当其閒园向久。轻吹无闻。冲孔之异状初出。寓物之双形欲分。暗入幽丛。上纤茎而缭绕。时摇残萼。散芳气之氤氲。于以警素秋。于以戒炎酷。进退如惧。攀援欲速。兢兢而恐坠微躬。步步而竟升高木。来能应候。祸岂避于刳肠。去乃乘时。智终期于剖腹。烟月思寡。悬垂势孤。以抱膏肓之疾。待成胡越之区。拳跼而投足既定。蹙缩而脱身是图。渐呀然而甲折。俄豁尔而形殊。前程而远寄园林。如矜得路。下视而若遗枯朽。孰肯守株。由是乍举轻躬。初留具体。薄翼而朝阳始照。元緌而宿露新洗。才发响于林下。巳传声于涧底。验形有二。责实无双。啾啾而送恨蓬户。嘒嘒而添愁琐窗。吟远树于荒郊。思盈秋野。噪寒花于别浦。韵绕晴江。则知造化之旨。难穷其理。何末异而本同。何一生而一死。其死信不自以为辱。其生信不自以为美。能彼我而两忘。则荣枯而相似。别有甘穴居于圣代。期羽化于天庭。久羡出身之术。多惭负赘之形。高枝尚远。短景难停。傥遭逢于此夜。冀音响之堪听。,2
Yuan,李隼,送傅若金之京,御堤垂柳拂烟轻，二月都门听早莺。曙色遥连鳷鹊观，春光欲满凤凰城。河东词赋称扬子，洛下才名重贾生。圣主求贤方似渴，祗应骑马入承明。,4
Song,王之道,和沈进可检法秋夜饮客待月,欲雨云容合，濒江水气浮。笑谈初入夜，灯火适逢秋。巧借三豪便，还成一醉谋。投琼酬木李，秪使老夫羞。,3
Yuan,周巽,其三,美人何契阔，一见即留情。翠袖凌风薄，琼裾曳雪轻。寒烟脩竹外，流水小桥横。殊觉芳容瘦，不知华发生。,4
Tang,朱休,春水绿波,芳时淑气和，春水澹烟波。滉瀁滋兰杜，沦涟长芰荷。晚光扶翠潋，潭影写青莎。归雁追飞尽，纤鳞游泳多。朝宗终到海，润下每盈科。愿假中流便，从兹发棹歌。,2
Qing,牛焘,其七 红石岩,鬼斧削何平，天低一石撑。火云连蜀栈，红日拥霞城。猿狖愁宵渡，鼯鼠伏昼鸣。定知横槊客，对此怯谈兵。,6
Ming,王涣,吊梅道人墓,碑满紫苔字，来瞻试解骖。丈人留戏墨，武水绕新蓝。宿草围高冢，梅花有旧庵。吁嗟成一吊，归去坐清谈。,5
Qing,方世泰,镇安街有陋祠祀女神不名或曰赵姑也诗以志之,飒飒天风吹古祠，溪烟不动柳成丝。一春微雨香灯暗，尽日无言宝帐垂。独鸟远飞芳草外，孤花刚谢夕阳时。精灵似尔复何恨，翠黛含颦尚怨谁。,6
Tang,天峤游人,题邓仙客墓①,鹤老芝田鸡在笼，上清那与俗尘同。既言白日升仙去，何事人间有殡宫。,2
Song,刁衎,林放字子丘鲁人赠清河伯今进封长山侯赞,子丘明哲，道洽素风。问理之本，为儒所宗。东岳称美，长山表封。云亭告毕，庆泽荐隆。,3
Tang,包贺,谐诗逸句 其一,雾是山巾子，船为水靸鞋。,2
Ming,王绅,和林嘉猷韵,自作西川客，何曾浪出游。幸承恩命及，不计路程脩。鹤唳山村晓，林空木叶秋。眉山文焰在，烨烨倚云浮。,5
NanBei,谢朓,永明乐十首（王融同赋。） 其一,帝图开九有，皇风浮四溟。永明一为乐，咸池无复灵。,1
Tang,戎昱,闺情,侧听宫官说，知君宠尚存。未能开笑颊，先欲换愁魂。宝镜窥妆影，红衫裛泪痕。昭阳今再入，宁敢恨长门。,2
Qing,允礽,黄河,黄河天下险，万古亘乾坤。不睹灵涛壮，安知禹力尊。水雷无定响，江海欲全吞。此际乘槎稳，安澜荷圣恩。,6
Tang,李百药,安德山池宴集（安德，杨师道封号。）,朝宰论思暇，高宴临方塘。云飞凤台管，风动令君香。细草开金埒，流霞泛羽觞。虹桥分水态，镜石引菱光。上才同振藻，小技谬连章。怀音自兰室，徐步返山庄。,2
WeiJin,司马彪,其五,泛泛江汉萍，飘荡永无根。,0
Yuan,吴草庐,送陈小庭之庐山,匡庐几千仞崔嵬，上有天仙相往来。我欲游之未遐远，君今往矣何时回。我游我意亦无他，君游君意还如何。岂为昔人诗句好，岂为其间僧舍多。天地升在最高顶，谷帘界天直下悬银河。我观此水注湖注东注入海，复随海日腾涌上天偏飞洒。飞洒浩浩荡荡无尘界，万生活动增姿态。流转无穷万万载，更万万载，匡庐山不改。,4
Yuan,李材,句,刘郎再来岁云暮，王母一笑天回春。,4
WeiJin,庾䨹,冰井赋,嘉阴阳之博施兮，美天道之广宣。万物杂而无越兮，不易类以相干。或专阳负暑兮，或固阴冱寒。涂虽殊而同归兮，信协德而俱延。于是孟冬之月，群阴毕升。霜雪纷其交沦兮，流波结而成凌。启南墉之重隩兮，将去热以藏冰。山人是取，县人是承。纳幽宫之邃宇兮，静恬淡以清澄。抱坚精之玄素兮，发川灵而长凝。于是寒往暑来，四时代序。帝将攘患，炎灾是御。乃命有司，启彼潜户。寒风惨悴，此焉清暑。格炎灵之恣曜兮，摧盛阳之暴怒。弭和春之凄风兮，遏温夏之苦雨。保百姓之艰难兮，俾群生之宁处。及至股肱或亏，卿士殒丧。宁神扇暑，肃厉清凉。用处凶礼，无失典常。美厚德之兼爱兮，乃惠存以及亡。尔乃携我同类，援我烝徒。将涉寒薮，害气是除。攀灵舰而增举，爰自托于城隅。仰瞻重构，俯临阴穴。凄清惊冷，觱发栗烈。馀寒严悴，凄若霜雪。接朱李于玄泉，来甘瓜于清寿。,0
Tang,王履贞,辟雍赋（以王者风教之本为韵）,辟雍之裁。教化之方。辟者象旋圆而不极。雍者以流转而有常。行于历代。创自前王。崇此乃理。废之斯亡。革斁刬浇。何莫由之而克著。化人成俗。靡不因兹而允臧。公宫之南。灵台之下。赫巍峨以层构。规制度于众寡。区别远采于虞庠。经始不差于周雅。阐扬学校。旁求儒者。温良恭敬之士。资于父以事师。俊造茂异之伦。必自朝而逮野。尊卑有秩。礼教是崇。取乎年均式序。不以地高为雄。随其局贵贱之义自别。尚乎齿少长之仪有融。然可以阐皇化。彰国风。允叶扣钟之教。克成琢玉之功。宁止夫闻天者比于鸣鹤。居陆者喻夫渐鸿而已。尔其学习以时。诗书兴教。惟司成是典。惟古则是效。诏夏弦春诵。俾民不僣。养三老五更。俾民知孝。惟冑也太子齿矣。惟学也元后视之。合语于此。释菜有时。以崇其道。以尊其师。俾百工允理。庶绩咸熙。抑前古之是赖。伊兹礼之是持。德贞行芳。达其名以取譬。泉流波注。立其义而在兹。由是金革可偃。淳朴斯返。所谓深其流者浚其源。茂其末者固其本。至矣哉。辟雍之旨也大。辟雍之教也远。可同乎不骞不崩。岂俾夫损之又损。,2
Song,王云,题张氏钟秀阁,卜筑■郊扉，登临野趣宜。鸥边春浪间，草外碧云低。画忆王摩诘，诗渐杜拾遗。徘徊半楼月，残夜水明时。,3
Tang,吕群,其二,社后辞巢燕，霜前别蒂蓬。愿为蝴蝶梦，飞去觅关中。,2
Ming,文肇祉,野望因过楞伽侃公精舍,野旷山藏寺，祗林一望中。诸天悬采翠，残照迟晴空。松下疏精室，檐前听晚钟。欲耽清净赏，随喜访支公。,5
Ming,叶封,愚山至得王昊庐侍读寓书奉答,虽至名山似谪居，顾瞻清禁引华裾。陈情已遂无遗恨，载笔相传有赐书。人立云端高独鹤，客来秋晚寄双鱼。风尘却愧非仙骨，枉问丹砂叹久虚。,5
Ming,王微,新秋逢人初度感怀诸女伴,忆昔年年秋未分，晓妆一院气氤氲。阶前暗印朱丝履，窗里同缝白练裙。《子夜歌》成犹待月，六时参罢悟行云。即今拾翠溪边望，凉露如珠逗水纹。,5
Tang,敦煌人作品,其六 阳关戍咏,万里通西域，千秋尚有名。平沙迷旧路，眢井引前程。马色无人问，晨鸡吏不听。遥瞻废关下，昼夜复谁扃？,2
Yuan,李质,香山乾明寺①,只履西归不可寻，祇馀足迹踏岩阴。法留正印灯传远，字记名公石刻深。蓊若黄云腾瑞气，跫然空谷继遗音。千年赏识惟朝使，即此登临见佛心。,4
Yuan,净圭,游仙词 其一,霞光闪闪五云东，楼观巍巍照碧空。忽报夜池催赐宴，翠鸾飞景月明中。,4
Qing,方士淦,其二,义烈媲睢阳，英风镇异方。三朝膺铁券，两代沥忠肠。碧血山河壮，丹霄日月光。辉煌天语渥，读罢泪沾裳。,6
Tang,牛希济,其二,新月曲如眉，未有团圞意。红豆不堪看，满眼相思泪。终日劈桃穰，人在心儿里。两朵隔墙花，早晚成连理。,2
Tang,上官婉儿,其三,翠幕珠帏敞月营，金罍玉斝泛兰英。岁岁年年常扈跸，长长久久乐升平。,2
Tang,朱放,新安所居答相访人所居萧使君为制,谢公见我多愁疾，为我开门对碧山。君若欲来看猿鸟，不须争把桂枝攀。,2
WeiJin,曹毗,复作诗,逍遥云雾间，呼吸发九嶷。游女不稽路，弱水何不之。,0
Song,文同,誓鬼碑,正一受天箓，腰垂神虎章。群魔狱幽隐，秘篆刻青苍。故事骇前志，馀威惊大荒。谁能识奥诀，禹步学魁罡。,3
Yuan,王思诚,过夏县有感作叠字诗,翼翼夏禹邑，吁吁郇伯疆。雍雍司马里，穆穆杨公乡。嗟嗟圣贤远，悠悠风化长。岌岌瑶台顶，奕奕鸣条冈。萧萧祠庙古，寂寂城郭荒。靡靡我行迈，摇摇心忧伤。,4
Qing,毛晋,虞山绝顶茶,从来尘外物，每向静中生。味胜真堪惜，风高莫敢名。睡魔偏合破，羽翼自然成。七碗香盈颊，应知减酒情。,6
Ming,王明汲,游仙都,幽境绝尘氛，仙风迥不群。鼎湖龙已去，华表鹤空闻。虚谷含朝旭，层峦倚夕曛。移舟就浅碧，棹破一溪云。,5
Ming,王世贞,归舟风雨,短笛破空濛，孤舟黯淡中。打篷霞脚雨，斗水石尤风。少住投栖鸟，无言数去鸿。酒杯吾计在，未拟哭途穷。,5
Yuan,吴全节,三峰,三峰琳宇状，松老鹤知还。江白南徐月，楼青北固山。浮云通地肺，古洞敞天关。寄语寻仙者，蓬莱只此间。,4
NanBei,刘孝先,和亡名法师秋夜草堂寺禅房月下诗,幽人住山北，月上照山东。洞户临松径，虚窗隐竹丛。出林避炎影，步径逐凉风。平云断高岫，长河隔净空。数萤流暗草，一鸟宿疏桐。兴逸烟霄上，神闲宇宙中。还思城阙下，何异处樊笼。,1
Ming,尹承庆,其二,恭惟执义我先生，为国谋忠为友诚。存亡实是关时运，运极文衰痛否倾。,5
Yuan,李裕,八月十三夜漫成寄江南友,草井度凉萤，风帘烛燄清。长秋为客日，明月捣衣声。归梦频宵见，愁心彻晓生。故园有丛菊，早晚掇秋英。,4
Tang,李赤,姑熟杂咏（一作李白诗） 丹阳湖,湖与元气通，风波浩难止。天外贾客归，云间片帆起。龟游莲叶上，鸟宿芦花里。少女棹舟归，歌声逐流水。,2
NanBei,释亡名,五盛阴诗,先去非长别，后来非久亲。新坟将旧冢，相次似鱼鳞。茂陵谁辨汉，骊山讵识秦。千年与昨日，一种并成尘。定知今世土，还是昔时人。焉能取他骨，复持埋我身。,1
NanBei,孔稚圭,游太平山诗,石险天貌分，林交日容缺。阴涧落春荣，寒岩留夏雪。,1
Qing,王士祜,阁上坐雨望敬亭,楼外青山碧四围，荡胸云气欲沾衣。愁中碧草侵阶长，望里春禽接翅归。闲倚枯藤清兴极，漫倾浊酒赏心违。苍松翠筱空如画，怊怅烟岚屐齿稀。,6
Yuan,无名氏,古木竹石图,竹树色依稀，苍苍拥翠微。枝头应带润，疑是泣湘妃。,4
Song,丘崇,水调歌头 其四 秋日登浮远堂作,一叶下林表，秋色满蘅皋。江风吹雨初过，天宇一何高。蜡屐径来堂上，倚杖翛然长啸，万里看云涛。逸兴浩无际，安得驾灵鳌。叹吾生，天地里，一秋毫。江山如传，古来阅尽几英豪。回首只今何在，举目依然风景，此意属吾曹。欲去重惆怅，松径冷萧骚。,3
Song,毛滂,宿莲花寺顷从清献公游今十年矣,一径通松竹，入门闻夜香。青灯孤照佛，斜月静归廊。未厌逢僧拙，终惭涉世忙。十年犹彷佛，一梦自凄凉。,3
Tang,元希声,其八,金石其心，芝兰其室。言语方间，音徽自溢。肃子风威，严子霜质。赠言岁暮，以保贞吉。,2
Qing,方士淦,登天山绝顶 其二,拔地苍松几万重，凉飙吹到白云峰。登临欲放乾坤眼，得句能消块垒胸。石有灵碑奠风雨，山留古雪守蛟龙。何当尽挽西流水，开遍沙场好力农。,6
Qing,尤怡,秋晚登楼,淡云含雨过城头，独自凭阑豁远眸。万木秋声来大壑，乱山寒色上危楼。登临不为依人感，摇落应添揽镜愁。闻道菊花堪泛酒，共谁来此一消忧？,6
WeiJin,孙绰,兰亭诗二首（《诗纪》作右司马孙绰二首。） 其二,流风拂枉渚，停云荫九皋。莺语吟修竹，游鳞戏澜涛。携笔落云藻，微言剖纤毫。时珍岂不甘，忘味在闻韶。,0
Tang,僧慧能,示志诚偈二首 其一,生来坐不卧，死去卧不坐。一具臭骨头，何为立功过。,2
Ming,尹祥,世宗大王挽章,巍巍圣德继三王，运抚盈成世道昌。人饮衢樽争鼓腹，山呼华祝几联行。谓将千岁当明享，胡乃中年忽陟方。今日青门挽素辇，瞻天标擗涕浪浪。,5
Tang,元阳子,其六,五行深妙义难知，龙虎隐藏在坎离。还丹之术数过百，最妙须得金华池。,2
NanBei,刘遵,繁华应令诗,可怜周小童，微笑摘兰丛。鲜肤胜粉白，■脸若桃红。挟弹雕陵下，垂钩莲叶东。腕动飘香麝，衣轻任好风。幸承拂枕选，得奉画堂中。金屏障翠帔，蓝帕覆薰笼。本知伤轻薄，含词羞自通。剪袖恩虽重，残桃爱未终。蛾眉讵须嫉，新妆迎入宫。,1
Qing,丁惠康,其二,审音在识微，郑卫遂以判。遐心原太始，常恐宫羽换。昌黎昔致慨，无由见真滥。及兹千载遥，累黍那可按。成亏亦已悟，张弛聊把玩。缮性得和平，抱膝寄萧散。沉思独尔为，庶用明冲澹。,6
Yuan,伯颜,过梅岭冈留题,马首经从庾岭回，王师到处悉平夷。担头不带江南物，只插梅花一两枝。,4
Qing,文昭,晓行羊房道中,瘦马驮残梦，惊看去路长。远烟低似水，小雪淡于霜。鸦阵连平陆，鸡声隔短墙。林端明霁色，不觉过羊房。,6
Tang,李百药,咏蝉,清心自饮露，哀响乍吟风。未上华冠侧，先惊翳叶中。,2
Tang,洞庭龙君,宴柳毅诗① 其一,大天苍苍兮大地茫茫，人各有志兮何可思量。狐神鼠圣兮薄社依墙，雷霆一发兮其孰敢当。荷贞人兮信义长，令骨肉兮还故乡，永言惭愧兮何时忘。,2
Qing,王峻,禹州道中,茫茫四野寒萧骚，朔风动地声怒号。车帷卷破马踯躅，夕阳惨淡横平皋。行人瑟缩帽檐侧，手脚冻冷面如墨。晚来投店满衣尘，童仆相看不相识。,6
Song,王祜,赠率子连 其一,下瞰虚空临绝涧，上排烟雾倚山颠。四边险绝无猿鸟，独卧深云三十年。,3
Song,王镃,送默然上人归天台,孤云不定心，持钵度寒林。野饭青蒲洁，秋程黄叶深。海风潮水发，山雨晓烟沉。归到石桥日，应看瀑布吟。,3
Qing,丁立诚,贺金芸台50寿联,酒星李长庚，愿三百六旬多醉；君子蘧伯玉，知四十九年之非。,6
WeiJin,应璩,其十三,人材不能备，各有偏短长。稽可小入中，便辟必知芒。,0
Qing,方浚颐,越秀山郑仙祠联,秦有郑生，汉有安生，传志强区分，终以龙门为正史；朝而东海，暮而南海，烟霞遍踪迹，独从羊石辟清都。,6
Tang,吕从庆,薄暮步村径,竹里荆扉掩，村前万物幽。飞虫抟涧舞，鸣鹊抱巢修。川上渔歌断，坡前牧课休。淡烟随杖履，吾意自悠悠。,2
Tang,僧护国,许州郑使君孩子（一作法振诗）,毛骨贵天生，肌肤片玉明。见人空解笑，弄物不知名。国器嗟犹小，门风望益清。抱来芳树下，时引凤雏声。,2
Tang,宋人著作中所载唐五代神仙鬼怪诗,西施诗,高花岩外晓相鲜，幽鸟雨中啼不歇。红云飞过大江西，从此人间怨风月。,2
WeiJin,刘臻妻陈氏,正旦献椒花颂,旋穹周回，三朝肇建。青阳散晖，澄景载焕。美哉灵葩，爰采爰献。圣容映之，永万于万。,0
Qing,王昙,其二,毛发健如此，双瞳七十青。家贫难减灶，人老戒添丁。瘦骨宜夫酒，红颜借火灵。居然金石固，行药注黄庭。,6
Qing,王策,乌夜啼 丹阳归舟大风,峭帆十幅飞腾。饿鸱声。长啸骑蓬掠过、吕蒙城。腰下箭。匣中剑。似霜明。血染一江鲛鳄、不闻腥。,6
Yuan,方凤,次陈浦泉教授渡江韵,笑拂湖亭柳，春归客亦归。塔云连岫暗，帆雨绝江飞。老觉游非壮，癯应遁却肥。有诗充古锦，尚不愧林扉。,4
NanBei,陆倕,思田赋,岁聿忽其云暮，庭草飒以萎黄。风飗飗以吹隙，灯黯黯而无光。独展转而不寐，何增叹而自伤。于是踟蹰徙倚，顾景兴怀。魂茕茕以至曙，缀予想于田莱。彼五亩其焉在，乃爰洎乎江隈。出郭门而东骛，入溆浦而南回。尔乃观其水陆物产，原隰形便。林薮挺直，丘陵带面。临九曲之回江，对千里之平甸。风去频其已开，日登桑而先见。听啁哳之寒鸡，弄差池之春燕，临场圃以筑馆，对棂轩而凿池。集游泳于阶下，引朝派于堂垂。瞻巨石之前却，玩激水之推移。杂青莎之霍靡，拂细柳之长枝。感风烛与石火，嗟民生其如寄。苟有胸而无心，必行难而言易。幸少私而寡欲，兼绝仁以弃智。忽学步而学趾，又追飞而厉翅。瞻鹿囿而窃高，仰疆台而慕义。历四时于游水，驰三稔于申臂。望归流而载怀，情郁悒其何置。,1
Yuan,三于真人,解红,混元朴裂。转四生六道何时彻。翻躯改壳，杳冥中万度生灭。皆因父母，匹配阴阳合精血。胞衣内，感成胎孕，形自结。不知谁腥臭穴。认作自家好宅舍。钻头扑人轮回劫。任形骸贩骨，高似山叠。学道修真莫着邪，休言龙虎，罢讲龟蛇。莫寻婴姹。收拾起四象三车。刀圭铅汞，水火黄芽并白雪。百般呼吸，神和气化弄舌。性中母令一物添，心上常教万缘绝。孤然独显沉沉月。放灵明晃朗，无障无遮。,4
Yuan,王彝,其六 翻经台,云麓最高层，依依月乍升。聊因看贝叶，带露一来登。,4
Yuan,朱彬,和西湖竹枝词二首 其一,南北峰高作镜台，十里湖光如镜开。行人有心都照见，劝郎肝胆莫相猜。,4
Song,丁宥,六么令,清阴一架，颗颗蒲萄醉花碧。,3
Tang,于鹄,哭凌霄山光上人,身没碧峰里，门人改葬期。买山寻主远，垒塔化人迟。鬼火穿空院，秋萤入素帷。黄昏溪路上，闻哭竺乾师。,2
Yuan,李齐贤,其二,去鲁情何极，游秦兴未阑。每怀姜被暖，谁念范袍寒。对酒频弹剑，吹灯乍枕鞍。白云看渐远，安得报平安。,4
Ming,王一麟,晴川阁,长江黯淡古今情，洲渚年年芳草新。惟有汉家梅福泪，忧时偏洒汉江滨。,5
Tang,李子卿,水萤赋,水萤惟虫。惟虫能天。彼何为而化草。此何事而居泉。腹可自持。故无取于蟹。足能自运。亦曷怜于蚿。其形也蠢尔。其光也炯然。色动波间。状珠还于合浦。影悬潭下。若星聚于颍川。明不可以并时。故当昼而潜曜。暗不可以同德。故候夜而开照。近而察之。若海厎之阴火。远而望也。辟山边之寒燎。潜伏类于全真。无欲均于观妙。质未为用。是脱豫且之网。饵且不贪。高视任公之钓。徒观夫困坎而止。随萍则流。任晦明而隐见。与风水而沉浮。自得井蛙之乐。何虞辙鲋之忧。倘欲观书。固不惜于馀照。如将按剑。非有意于暗投。火为象兮。取于时而去其热。水为宅兮。质其润而得其洁。且混迹于泥沙。讵等夷于鱼鳖。同至人之乐道。类君子之甘节。览于心乃止水之常净。烛于物靡传薪之无绝。由此而言。觉吾道之灭裂。,2
Yuan,宋沂,题澹斋,泠泠山下泉，谡谡松上风。松风吹我心，置彼山泉中。清深聊洗耳，汪洋因荡胸。时时酌玄酒，孰与甘醴同。张侯坐斋阁，尺宅如虚空。泊然濯尘虑，明德庶弥崇。,4
Tang,李适,汾阴后土祠作,昔予读旧史，遍睹汉世君。武皇实稽古，建兹百代勋。号令垂懋典，旧经备阙文。西巡历九嶷，舳舻被江滨。勒兵十八万，旌旗何纷纷。朅来茂陵下，英声不复闻。我行岁方晏，极望山河分。神光终冥漠，鼎气独氛氲。揽涕步脽上，登高见彼汾。雄图今安在，飞飞有白云。,2
Tang,岑参,寄宇文判官,西行殊未已，东望何时还。终日风与雪，连天沙复山。二年领公事，两度过阳关。相忆不可见，别来头已斑。,2
NanBei,刘孝绰,侍宴诗,兹堂乃峭峤，伏槛临曲池。树中望流水，竹里见攒枝。栏高景难蔽，岫隐云易垂。邂逅逢休幸，朱跸曳青规。丘山不可答，葵藿空自知。,1
Tang,李隆基,答司马承祯上剑镜,宝照含天地，神剑合阴阳。日月丽光景，星斗裁文章。写鉴表容质，佩服为身防。从兹一赏玩，永德保龄长。,2
Yuan,李昱,其二,少隐乌皮几，群书且罢看。客怀灯下集，春事雨中残。湖柳藏歌棹，山花拂马鞍。如今归未得，道路正艰难。,4
Yuan,李穑,雪后复用仲刚韵,壮志知谁最，穷愁不我加。天寒频饮酒，岁暮倍思家。独对燕山雪，遥怀庾岭花。幽居尤有味，石鼎好煎茶。,4
Qing,王乘箓,早春游五莲寄丁野鹤,雪尽石花合，冰消水道分。山光晴带雨，海气晚蒸云。独坐扪松树，闲行见鹿群。地偏心与远，此际惜无君。,6
Tang,元稹,咏廿四气诗 立春正月节,春冬移律吕，天地换星霜。间泮游鱼跃，和风待柳芳。早梅迎雨水，残雪怯朝阳。万物含新意，同欢圣日长。,2
Tang,史凤,锁莲灯,灯锁莲花花照罍，翠钿同醉楚台巍。残灰剔罢携纤手，也胜金莲送辙回。,2
Song,吹角老兵,题谯楼,画角吹来岁月深，谯楼无古亦无今。不如归我龙山去，松柏青青何处寻。,3
Tang,王茂时,晦日宴高氏林亭,践胜寻良会，乘春玩物华。还随张放友，来向石崇家。止水分岩镜，闲庭枕浦沙。未极林泉赏，参差落照斜。,2
NanBei,徐陵,洛阳道二首 其一,绿柳三春暗，红尘百戏多。东门向金马，南陌接铜驼。华轩翼葆吹，飞盖响鸣珂。潘郎车欲满，无奈掷花何。,1
WeiJin,何瑾,悲秋夜,欣莫欣兮春日，悲莫悲兮秋夜。伊秋夜之可悲，增沉怀于远情。叹授衣之豳诗，感萧瑟于宋生。天寥廓兮高褰，气凄肃兮厉清。燕沂阴兮归飞，雁怀伤兮寒鸣。霜盈条兮璀璀，露沾叶兮泠泠。,0
Yuan,僧至奂,其三,小径升堂旧不斜，幽居浑似杜陵家。五株桃树当春草，一带溪流入浣花。每自放船歌白苧，也从漉酒脱乌纱。风流更忆瀛洲客，应献安期枣似瓜。,4
NanBei,孔稚圭,酬张长史诗,同贫清风馆，共素白云室。,1
Ming,王九思,梦亲,三月音书断，连宵梦寐繁。羞看乌返哺，虚听鹊声喧。客舍慵弹铗，孤城早闭门。黄昏对风雨，愁思绕乾坤。,5
Tang,僧可朋,寄齐己,虽陪北楚三千客，多话东林十八贤。,2
Qing,方朝,其五,山行宿常迟，白日忽已坠。美人在天末，明霞倩谁佩。总角事远游，夙昔临东岱。中怀念旧丘，极目炎云外。奈何来豫章，咫尺庾关在。明朝乃回车，转欲向吴会。,6
WeiJin,韦昭,其二 汉之季,汉之季。董卓乱。桓桓武烈应时运。义兵兴。云旗建。厉六师。罗八阵。飞鸣镝。接白刃。轻骑发。介士奋。丑虏震。使众散。劫汉主。迁西馆。雄豪怒。元恶偾。赫赫皇祖功名闻。,0
Song,尼法灯,偈,观音出，普贤入，文殊水上穿靴立。抬头鹞子过新罗，石火电光追不及。,3
Qing,释巨赞,丙戌岁首中印庵赏雪记事,大地无寸土，开轩斗玉卮。璇花时入座，怪语不攒眉。天际洞然朗，途中坦复夷。扶筇归灵隐，峰下矗琼枝。,6
Yuan,王子一,油葫芦,一上天台石径滑。践翠霞则见这竹篱茅舍两三家。听得那夕阳杜宇啼声煞。这时节春风桃李花开罢。我虽不伴长沮事耦耕。学严陵理钓槎。常则是杖头三百青钱挂。抵多少坐三日县官衙。,4
Ming,丁寿岗,次会宁韵,城高炎气少，爽垲近新秋。壮士轻卮酒，将军饶黑头。清樽开北海，幽兴满南楼。忝席残儒在，浑忘客里愁。,5
Yuan,汪仁立,东山对月,云归东山去，月出东山来。云月互吞吐，天容尚煤炱。长风万里至，云翳如崩摧。月轮升以高，宇宙无纤埃。坐久尘虑息，悠然好怀开。娟娟照床帷，露冷霜信催。人间光霁少，欲眠更徘徊。,4
Song,王以宁,水调歌头 其一 裴公亭怀古,岁岁橘洲上，老叶舞愁红。西山光翠，依旧影落酒杯中。人在子亭高处，下望长沙城郭，猎猎酒帘风。远水湛寒碧，独钓绿蓑翁。怀往事，追昨梦，转头空。孙郎前日，豪健颐指五都雄。起拥奇才剑客，十万银戈赤帻，歌鼓壮军容。何似裴相国，谈道老圭峰。,3
Yuan,吾丘衍,好雨,好雨来还歇，霏霏入暮多。藓墙遗旧湿，庭树忽新柯。生意能如此，黎民喜若何。田畴近东作，为美玉山禾。,4
Yuan,王伯成,倘秀才,我直吃的芳草展花裀绣褥。直吃的明月长银台画烛。自有春风醉后扶。怎和那儿女辈。泼无徒。做伴侣。,4
Ming,王赞襄,文笔峰,一峰屹立万山低，造化生成笔一枝。锐颖常沾雨露泽，光芒直射斗牛墟。江山北去呈文字，海岛南来作砚池。对此挥毫轻借力，青云独步到天衢。,5
Ming,王时敏,西田感兴,自愧生平百不能，桑榆息影倚枯藤。微茫暝树孤村杵，明灭渔舟远溆灯。往事凄凉难再说，新愁杂沓最无凭。况今禾黍淹遥雨，白日秋来见未曾。,5
Song,什庵主,颂,我有一柄拂子，用处别无调度。有时挂在松枝，任他头垂角露。,3
NanBei,萧纶,咏新月诗,霜氛含月彩，霭霭下南楼。雾浓光若昼，云驶影疑流。,1
Qing,方俊,薄宦,家园曾是带经锄，薄宦长安闭户居。忧至愿陈晁贾策，病来惟读老庄书。偶寻杯勺还烧蜡，贪看湖山欲买驴。窗外鸡声殊不恶，五更风雨忽愁予。,6
Yuan,李致远,那吒令,你恁般病。也是自己害的。我但开口。便说顺着小的。他虽不中。你也不是个善的。那婆娘重一斤。你十六两无偏坠。不由我冷笑微微。,4
Song,王名遂,答曾节推,夫君真自淦川来，书种相承教有台。蓬阆得时宜直上，金焦无地却空回。荐书共喜从天下，诗句谁能带雨催。细数平生归计是，待耕明月种寒梅。,3
Tang,僧文益,偈,见山不是山，见水何曾别。山河与大地，都是一轮月。,2
Yuan,余阙,送霍维肃令尹,握手兰宫外，朝光满禁涂。山寒知塞近，苑静觉莺疏。草草离樽既，悠悠征辆驱。还应轸时念，不羡报金吾。,4
Qing,王鹄,暮抵高唐,劳劳去马复来牛，苍莽同深今古愁。动地双轮追落日，碍云一塔表雄州。护城角起惊归鸟，吹月风高冷敝裘。来吊绵驹旧居处，梦中空听碧波流。,6
NanBei,僧达摩,其七,起自求无碍，师传我没绳。路上逢僧礼，脚下六枝分。,1
Ming,王叔承,冰出吴江,腊去三朝雪，春来十日冰。棹鸣寒玉破，舟白浪花凝。客梦天无际，人烟树几层。吴江沙月暝，雁影落渔灯。,5
NanBei,谢举,凌云台,绮甍悬桂栋，隐映傍乔柯。势高凌玉井，临迥度金波。易觉凉风至，早飞秋雁过。高台相思曲，望远骚人歌。幸属此迢递，知承云雾多。,1
Ming,王景,其二,明月出天东，团团历东井。不因朝阳辉，何以散光景。中涵古桂华，期与天地永。本体无盈亏，清明乃其性。常恐中天云，翳此山河影。有如浊水珠，弃置谁复省。长风一扫荡，恒若冰鉴炯。白玉十二楼，照耀蓬莱境。,5
Ming,叶槩,元夕,翠拥金鳌拔地开，银灯火树绚蓬莱。层层宝塔云霄出，叠叠神山海上来。歌管彻霄催禁漏，香车瑱路动春雷。昌期同得升天乐，齐献吾皇万寿杯。,5
Ming,王绂,送吴掾郎礼归无锡省亲,作掾已三载，兵曹典要机。久能勤案牍，今喜访庭闱。沽酒莺花晚，行庖笋蕨肥。故山无限好，惆怅不同归。,5
Yuan,牧常晁,西江月,大道不由别物，只由心上行持。念头才动汞铅飞。止要定心专气。杀盗淫邪不纪，利名恩爱休迷。无心无事是丹基。说破元来容易。,4
Qing,王子扬,史梦兰继室田太夫人九十大寿,祝天年百年益算；逾人日二日称觞。,6
Tang,王希明,其六 北方七宿,室，两星上有离宫出。绕室三双有六星，下头六个雷电形。垒壁陈次十二星，十二两头大似升。阵下分布羽林军，四十五卒三为群。壁西四星多难论，子细历历看区分。三粒黄金名鈇钺，一颗真珠北落门。门东八魁九个子，门西一宿天纲是。电傍两星土功吏，腾蛇室上二十二。,2
WeiJin,桓玄,鹦鹉赋,有遐方之令鸟，超羽族之拔萃，翔清旷之辽朗，栖高松之幽蔚，罗万里以作贡，婴樊绁以勤瘁，红腹赪足，玄颔翠顶，革好音以迁善，效言语以自骋，剪羽翮以应用，充戏玩于轩屏。眷俦侣而情殷。,0
Ming,王知人,莲池流芳,闻道汉家菡萏池，一本四叶名连枝。状如骈盖承天露，子似元珠饰佩仪。袅袅香风双荡漾，团团佳月两参差。而今百尺峰头上，再睹前贤快所遗。,5
Qing,王太岳,春日就李东木孝帘馆舍沽醉留诗 其一,西家一步地，烂著春风鞭。我亦无著客，君还乞酒钱。好山支榻对，迟日藉书眠。颇怪便便腹，长饥更几年。,6
Tang,李颀,送綦毋三寺中赋得纱灯,禅室吐香烬，轻纱笼翠烟。长绳挂青竹，百尺垂红莲。熠爚众星下，玲珑双塔前。含光待明发，此别岂徒然。,2
Yuan,元好问,阳兴砦,乱石通樵径，重冈拥戍城。山川带淳朴，鸡犬见升平。雨烂沙仍软，秋偏气自清。年年避营马，几向此中行。,4
Ming,王维桢,别汪仲子,还子无苦颜，羁人寡欢趣。宛马东道来，西风常反顾。予也塞鄙人，谬习从章句。会值好文时，凌风偶鸾翥。天路岂不廓，翱翔非所慕。华岳云台边，翳翳绕松树。其下盘茯苓，其上栖白鹭。归与依吾乡，延年而保素。,5
Ming,尹熙平,挽金右相克成,河岳英灵尺八躬，文章焕赫老杨雄。胸吞云梦乾坤隘，位极人臣德业崇。一局棋残哀落照，三生梦决蛰幽宫。隔墙忽报归仙府，独立西风泪不穷。,5
Qing,允禧,塞外秋望,秋清旷何极，望迥步初停。一雁来空阔，千峰入杳冥。炊时烟独白，牧处草犹青。古塞残阳下，低徊记所经。,6
Yuan,王子一,仙吕点绛唇,啸傲烟霞。寸心休把。名牵挂。暗𥚃年华。青镜添白发。,4
Song,王进之,春日田园杂兴二首 其一,桑田沧海几兴亡，岁岁东风自扇扬。细麦新秧随意长，闲花幽草为谁芳。午桥萧散名千古，金谷繁华梦一场。满眼春愁禁不得，数声啼鸟在斜阳。,3
Song,孔文仲,句,一茎青竹初出水，数个黄蜂占作窠。,3
Tang,岑羲,九月九日幸临渭亭登高应制得涘字,重九开科历，千龄逢圣纪。爰豫瞩秦坰，升高临灞涘。玉醴浮仙菊，琼筵荐芳芷。一闻帝舜歌，欢娱良未已。,2
Tang,王仁裕,放猿①,放尔丁宁复故林，旧来行处好追寻。月明巫峡堪怜静，路隔巴山莫厌深。栖宿免劳青嶂梦，跻攀应惬白云心。三秋果熟松梢健，任抱高枝彻晓吟。,2
Ming,方国骅,其二,每到严冬眼自骄，嵯峨一树倚山腰。偏怜塞上将军笛，不负高楼玉女箫。霜色欲销逋客鬓，雪花全染逐臣貂。曾闻处士惭封禅，犹向江皋共寂寥。,5
Ming,释元净,其二,驰驱逢九日，牢落是今朝。故旧俱沦丧，人情转寂寥。把菊难为醉，囊萸兴自消。江乡独无赖，风雨暗萧萧。,5
Song,王随,天开岩,栖霞山后峰，天开一岩秀。中有坐禅人，形容竹柏瘦。饥餐岩下松，渴饮岩上溜。爱步岩室前，白云起孤岫。,3
Song,王元,句,江城卖药常将鹤，古寺看碑不下驴。,3
Yuan,李致远,混江龙,则为这虚名薄利。生忧的鬓边白发故人稀。孩儿又语言焦聒。大嫂又性命颠危。都则为一二载烟花新眷爱。送了俺二十年儿女旧夫妻。他与我生男长女。立计成家。如今便眼睁睁亲看见搂着别人睡。他便心肠似铁。怎不的怒气如雷。,4
NanBei,无名氏,襄阳乐 其一,朝发襄阳城，暮至大堤宿。大堤诸女儿，花艳惊郎目。,1
Tang,白居易,感秋寄远,惆怅时节晚，两情千里同。离忧不散处，庭树正秋风。燕影动归翼，蕙香销故丛。佳期与芳岁，牢落两成空。,2
Tang,王昌龄,朝来曲,月昃鸣珂动，花连绣户春。盘龙玉台镜，唯待画眉人。,2
Tang,天然,骊龙珠吟,骊龙珠，骊龙珠，光明灿烂与人殊。十方世界无求处，纵然求得亦非珠。珠本有，不升沉，时人不识外追寻。行尽天涯自疲寂，不如体取自家心。莫求觅，损功夫，转求转灭转元无。恰如渴鹿趁阳燄，又似狂人在道途。须自体，了分明，了得不用更磨莹。深知不是人间得，非论六类及生灵。虚用意，损精神，不如闲处绝纤尘。停心息意珠常在，莫向途中别问人。自迷失，珠元在，此个骊龙终不改。虽然埋在五阴山，自是时人生懈怠。不识珠，每抛掷，却向骊龙前作客。不知身是主人公，弃却骊龙别处觅。认取宝，自家珍，此珠元是本来人。拈得玩弄无穷尽，始觉骊龙本不贫。若能晓了骊珠后，只这骊珠在我身。,2
Ming,王嗣经,其二 悲寒荄,王孙行未归，春草秋更绿。鹈渼忽以鸣，衰朽一何速。柯叶向凋残，华滋谢芬馥。物去新而就故，每伤心于触目。临高台之凤凰，望绝塞之鸡鹿。此苕华之云暮，况兜铃与苜蓿。去日远兮忧思烦，抚蕙草兮不敢言。春朝负彼阳春色，秋夜禁兹秋露繁。被女萝兮带茹走匋，肴兰芷兮蒸文无。余慕子兮甘如荠，荃何谓兮集于枯。集枯兮去滋，辞荣兮若遗。顺生杀以成岁，得大易之随时。随时兮狼籍美，如英兮憯无色。想衣带之余芬，恋綦组之旧迹。虽根荄之日陈，宁无意乎弱植；谅芳心之不死，庶春风而还碧。,5
Song,孔文仲,秋月①二首 其一,孤枕夜何永，破窗秋已寒。雨声冲梦断，霜气袭衣单。利剑摧锋锷，苍鹯缩羽翰。平生冲斗气，变作泪汍澜。,3
NanBei,阴铿,游始兴道馆诗,紫台高不极，清溪千仞馀。坛边逢药铫，洞里阅仙书。庭舞经乘鹤，池游被控鱼。稍昏蕙叶敛，欲暝槿花疏。徒教斧柯烂，会自不凌虚。,1
Tang,李华,其三,巢许在嵩颍，陶唐不得臣。九州尚洗耳，一命安能亲。绵邈数千祀，丘中谁隐沦。朝游公卿府，夕是山林人。蒲帛扬侧陋，薜萝为缙绅。九重念入梦，三事思降神。且设庭中燎，宁窥泉下鳞。,2
Yuan,李俊民,荅祁定之韵,黄菊催秋暮，青山劝客归。事随时渐改，人与物皆非。爽气收残暑，闲云送落晖。平生会心似，别后往来稀。,4
Yuan,范梈,黄州道中,径转山仍掩，沙移圃自成。蒹葭连水白，杨柳荫门清。无复论馀事，真堪了此生。眼中陈仲子，九鼎一毫轻。,4
Song,包信,翻经台白莲池,野蔓高台下，前朝记不诬。金文翻古偈，汉字变胡书。䌽线风飘断，缃帘火烬馀。破云开白日，穿水照芙蕖。科斗频更改，庵园几遍锄。真门兼逸韵，两欲慕相如。,3
Ming,史鉴,梅轩为李天瑞赋,爱此梅花好，移来对草堂。水边微见影，雪里只闻香。庾岭春如海，西湖月似霜。从教日吹笛，无梦到含章。,5
Tang,克符道者,南泉竹,根蒂欲何寻，孤奇迥众林。凤来敲节目，龙去晓知音。撼雪精神别，吟风体物深。平常烟霭里，动转振虚心。,2
Yuan,李行道,金菊香,我与他生男长女受劬劳。赵令史云：你家𥚃有什么人。也还往来么。正旦唱：俺哥哥因为少吃无穿来投托。曾被我赶离门恰和他两个厮撞着。赵令史云：是你的哥哥。便和他厮见。也不妨事。正旦云：俺姐姐道。海棠。既是你哥哥来投奔你时。你便没银子。何不解下这衣服头面。与他做盘缠使用去。赵令史云：这般说也是他好意。正旦云：我信了他。将这些衣服头面与哥哥去了。等的员外回来。问道海棠的衣服头面。为何不见。他便道。瞒着员外。都与奸夫了也。唱：岂知他有两面三刀。向夫主厮搬调。,4
Ming,王叔杲,登楼望东山,骋目层楼外，悠然池上山。云霞迷曲磴，松桂隐禅关。落日翠微半，疏钟窅霭间。求羊时命驾，心与暮云閒。,5
NanBei,萧子云,赠吴均诗,欲知健少年，本来最轻黠。绿沈弓项纵，紫艾刀横拔。谁持命要宠，宁知敌可杀。有功终不言，明君自应察。,1
Yuan,余寅,芦子渡,风冷花飞雪，秋清水到门。醉眠船不系，江月净无痕。,4
Yuan,李齐贤,病中呈愚谷,读书嗟听莹，闻道愧支离。岂系苍生望，谬蒙明主知。病谙年去速，闲厌日斜迟。卧念平生事，多为识者嗤。,4
Tang,何频瑜,德星聚赋（以贤人下会德星上聚为韵）,惟德星兮。聚于中天。伊贤人兮。集于颍川。人以文而会也。星不言而信焉。彼星惟德。彼人惟贤。不然。安得萃于中夜。格于上元。猗欤陈氏。德必有邻。展矣乾象。应亦如神。繄伊人之所感。谅皇天之无亲。盖以彰矣星辰。旌乎逸人。人也维何。贤之众也。星也维何。灵之大者。人之有感。故昭昭而应上。星之不谄。亦煌煌而临下。于是太史既奏。颍川斯会。贤之生兮。五百年中。贤之聚兮。五千里内。星见而粲粲烂烂。人集而无小无大。至若云开天碧。迥然可觌。接青汉之皎皎。含白榆之历历。参差其貌。炳焕其色。九霄列而再扬光芒。万里视而不违咫尺。既含曜而应物。亦昭贤而表德。观夫天经。嘒彼德星。禀物高远。垂象青冥。五纬不能乱其色。七纪不能杂其形。明丽乎天。则高而可仰。光灿于夜。亦烂而有灵。且其贤者人之所重。星者人之所仰。伊贤之契星。犹影之与响者也。是故星垂天际。应彼颍上。克明克信。不忒不爽。拂皓月而火微。点晴空而珠朗。借如三星现而在户。五纬聚而表祚。气冲斗而剑出。客犯斗而槎度。少微兴处士之忧。荧惑感景公之惧。曷若乎名实可久。古今是慕也。则那抑贤人之聚。,2
Qing,王孙蔚,秋江吟,轻舟如冯虚，江碧峰影倒。寥宇无尘埃，晴光动菱藻。幸因归棹闲，历此湖山好。寓眺日夕殊，佳景恣幽讨。向暮下江城，霜砧处处捣。时序已如此，我颜得无老。楚山风雨来，一夜白秋草。,6
Tang,敦煌曲子,凤归云 其一 征夫数载二首,征夫数载。萍寄他邦。去便无消息。累换星霜。月下愁听砧杵起。塞雁南行。孤眠鸾帐里。枉劳魂梦。夜夜飞扬。想君薄行。更不思量。谁为传书与。表妾衷肠。倚牖无言垂血泪。暗祝三光。万般无奈处。一炉香尽。又更添香。,2
NanBei,萧衍,其十二,当信抱梁期，莫听回风音。镜中两入髻，分明无两心。,1
Tang,僧慧救,送灵云和尚颂（题拟）,谛当恒然直古今，未彻见闻实甚深。现现运转三十载，春尽萎花示君心。,2
Yuan,王虎臣,题古砚,洛波沉鼎周姬衰，秦嬴义勇歌无衣。戎车虎帅雄西陲，羽阳宫殿云崔嵬。孟明骨化蹇叔死，三良殉穆秦民悲。西风一夜飘宫瓦，鸳鸯飞坠秦台下。千年鸟迹愈分明，故国遗踪恨难写。何人磨作古陶泓，遂使名声齐玉斝。君不见悬黎结绿人不识，刖足君门卞和泣。古来义士苦不遭，埋骨泥沙同瓦砾。,4
Qing,王士禄,上党,雄藩上党古今名，形胜居然未易京。南睨河山俱在下，宵看星汉只疑平。义阳千载仍祠庙，夹寨当年剧战争。足底黑云天下脊，几朝车马赤霄行。,6
Ming,王守仁,午憩香社寺,修程动百里，往往饷僧居。佛鼓迎官急，禅床为客虚。桃花成井落，云水接郊墟。不觉泥尘涩，看山兴有馀。,5
Song,王晖,龙游道中闻雁,避寒来热稻粱肥，水远山长结伴稀。已是江湖远行客，双双犹是向南飞。,3
Ming,尹台,秋日郊寺访客酌谈,细雨城南寺，开尊对落晖。青山依幔入，黄叶映杯飞。野迥尘沙净，烟深草树微。林坳驻安马，取醉欲忘归。,5
WeiJin,王献之,其二,桃叶复桃叶，桃叶连桃根。相怜两乐事，独使我殷勤。,0
Tang,李隆基,送道士薛季昌还山,洞府修真客，衡阳念旧居。将成金阙要，愿奉玉清书。云路三天近，松溪万籁虚。犹期传秘诀，来往候仙舆。,2
NanBei,释宝月,其二,初发扬州时，船出平津泊。五两如竹林，何处相寻博。,1
Qing,尹耕云,题冯林一侍讲邓尉山庐著书图,天地风尘几草庐，铜坑山下闭门居。时来将相都论命，老去英雄只著书。吴会浮云苍狗后，具区秋水白鸥初。寻君便放烟波棹，七十二峰来钓鱼。,6
Yuan,汪铢,楚城九女墩次胡月岩韵,楚城山下草离离，前代兴亡不可知。祗见一墩封马鬣，争传同穴葬蛾眉。箫台凤巳分双翼，梧野龙犹入九疑。把酒问春春不语，野花野鸟自伤悲。,4
Tang,李乂,闰九月九日幸总持寺登浮图应制,清跸幸禅楼，前驱历御沟。还疑九日豫，更想六年游。圣藻辉缨络，仙花缀冕旒。所欣延亿载，宁祗庆重秋。,2
Qing,丁敬,郊游同厉鹗杭世骏符之恒集古冢下作,閒情无远近，处处似相粘。坐或村童杂，吟多野鸟兼。春畦舒翠罽，花径糁红盐。榆火传新乞，孤烟出短檐。,6
Yuan,李元圭,南昌诸郎立春次日邀饮江阁,置酒宴江阁，济济皆郎官。素心偶相惬，气味如芝兰。东风奏微和，晴云霭林端。美人歌《白雪》，玉箸行春盘。焉知千里客，共此一日欢。夕阳下西麓，徘徊更凭阑。,4
Yuan,释良琦,题倪云林小幅山水,云林隐者绝风流，尝到涧西山寺游。下马脱巾青竹里，题诗写画野泉头。房山墨法谁能得，谢朓襟怀自可侔。便拟梁溪一相觅，桃花春水隔芳洲。,4
Qing,孔传铎,山中,山居尽日无膏沐，侍女牵萝补茅屋。芳草春时深闭门，月明自伴梅花宿。,6
Qing,王孙蔚,与石徽音饮酒,阅世亦云尽，如君未易遭。交情今管鲍，侠气古荆高。霜落镫前剑，花飞梦后毫。肯拚倾倒兴，不惜鹔鹴袍。,6
Ming,文益成,赠山人,理从穷处得，心向静中虚。终日惺惺地，飘空乐有馀。,5
Yuan,杜仁杰,禹城道中,自发醯鸡覆，蓬心得少瘳。乾坤一尺箠，今古几全牛。岁月怜丹灶，云山笑白头。此生真欲上，何地不菟裘。,4
Qing,文掞,其二,吾爱陆渭南，一生常善病。谓非酒色来，虽病元气正。双眼涩如棘，支颐犹高咏。省事兼寡言，能使心无竞。病亦不迎医，书卷养性命。,6
Qing,孔传铎,重刊先世北海集有述,曹瞒柄汉政，刘氏颓三纲。岂无名流士，大雅皆沦亡。遐哉管幼安，皂帽去辽阳。咄嗟华子鱼，末节何猖狂。其余建安子，仁义志久荒。草檄愈头风，借面以吊丧。碌碌何足数，谁为声价昂。列祖北海公，风厉不可当。矫世敦古道，独论盛孝章。观其友祢生，抱负岂寻常。裸衣骂广座，挝鼓声悲凉。非公孰具眼，彼此相激扬。瞒也狐鼠俦，公真威凤翔。当其未遇害，汉祚固无伤。曹孔不两立，薰莸互相妨。惜呼时不遇，尽室竟罹殃。太阿虽屈折，不失为至刚。三复此遗编，使我增慨慷。斯文在异姓，固当为表彰。况乃先世贤，遗琴犹在堂。梓之附家乘，用戒永珍藏。,6
Ming,释大受,息柯亭,亭缘幽士筑，额借息柯称。路凿山根上，窗开树杪凭。瓮泉专饮鹤，下榻半留僧。役役风尘者，何年得此能。,5
Song,王雱,春怀,朝日上屋角，百鸟鸣不休。岂复辨名字，但闻闹钩辀。乱我读书语，惊我梦寐游。弯弓弹使去，暂去还啾啾。弹十不得一，穷时来愈稠。投弓坐榻上，咄咄空自尤。时节使汝鸣，我何为汝雠。,3
WeiJin,夏侯湛,鲍叔像赞,鲍子愔愔，戒昭德音。绸缪敬叔，二人同心。厥芳犹兰，其坚如金。遥遥景迹，君子攸钦。,0
Yuan,毛直方,其六,黄昏船泊有邻居，明朝船散又还无。君笑我如浮萍草，我看君似水中凫。,4
Song,方来,重新九区亭,射堂后圃傍东隅，旧日文公画九区。石上草庐刊易象，至今瞻仰后天图。,3
Yuan,释了慧,春日田园杂兴,平畴水绕径微分，小圃云深景不繁。此处农桑虽是僻，多情莺燕不嫌村。倦眠芳草閒黄犊，静对幽花倒绿尊。见说弓旌方四出，欲更名姓掩衡门。,4
Yuan,佚名,纨扇,团圆手中扇，谁为剪冰纨。明月生怀袖，清风濯肺肝。当歌筵畔小，惊梦枕边寒。学取秦台女，相携驾䌽鸾。,4
Yuan,王行,其二,树影觉秋疏，山光映晚除。溪毛和雨荐，石发任风梳。艾蒳窗馀篆，芸晖架有书。呼儿具毫楮，应欲赋闲居。,4
Song,王安石,攲眠,翠幕卷东冈，攲眠月半床。松声悲永夜，荷气馥初凉。清话非无寄，幽期故不忘。扁舟亦在眼，终自懒衣裳。,3
Tang,僧若虚,古镜,轩后红炉独铸成，藓痕磨落月轮呈。万般物象皆能鉴，一个人心不可明。匣内乍开鸾凤活，台前高挂鬼神惊。百年肝胆堪将比，祗怕看频素发生。,2
Tang,僧延沼,其三,密密堂堂触处周，都缘妄识提浮沤。三千多泽狂华掩，俊矣天然遇石头。,2
Ming,王钝,正旦与同寅游虎跑寺,联辔出城西，山光水色低。客怀高鸟过，人迹乱云迷。绿树藏僧寺，苍苔印马蹄。归来头上雨，催句路成泥。,5
Tang,王涯,闺人赠远五首 其一,花明绮陌春，柳拂御沟新。为报辽阳客，流芳不待人。,2
Ming,叶太叔,其二,群鲲徙海去，双鲤到江迟。云水仍相得，风霜要自知。闭门愁送老，作赋喜探奇。不意逢今日，生涯酒一卮。,5
Tang,皮日休,五贶诗 其一 五泻舟,何事有青钱，因人买钓船。阔容兼饵坐，深许共蓑眠。短好随朱鹭，轻堪倚白莲。自知无用处，却寄五湖仙。,2
Yuan,危素,简方仲永,方侯大雅比南金，历仕艰难白发侵。祭祀衣冠存古礼，文章雅颂托遗音。故园飞梦春云莫，仙洞题诗碧涧阴。野客南游风雨恶，杖藜乘兴去相寻。,4
WeiJin,陶潜,移居二首 其一,昔欲居南村，非为卜其宅。闻多素心人，乐与数晨夕。怀此颇有年，今日从兹役。弊庐何必广，取足蔽床席。邻曲时时来，抗言谈在昔。奇文共欣赏，疑义相与析。,0
Yuan,杜本,题吉学士墨梅,冰雪肌肤铁石肠，翩翩和月按《霓裳》。临窗喜见横斜影，却有王孙翰墨香。,4
Yuan,周棐,送崇德州夏同知,慷慨持征节，雄谈思战尘。有生皆帝力，无地不王臣。为国丹心在，论功白发新。他年忠义传，端合继前人。,4
Song,王直方,蜡梅,纷纷红紫虽无韵，映带园林却要渠。谁遗一枝香最胜，故应有客问何如。,3
Song,丁高林,卜居,圯上求西舍，隆中买北邻。种花行造化，移竹试经纶。,3
Ming,王元俸,其四,日下繁香不自持，红泉翠壁薜萝垂。鹤和云影巢高树，蝉曳残声过别枝。万古风尘供醉咏，一轩秋雨对僧棋。分明更想残宵梦，暗指遥山学画眉。,5
Ming,王象艮,雨中登鹿角山宿赵荆石宅,厓古凭空阁，崚嶒石径斑。龙源花外水，鹿角雨中山。幸有心知共，兼逢地主閒。登临无限意，信宿不知还。,5
Qing,方朝,菭,偶尔逢时雨，延生过井栏。托根多在石，为性不知寒。古洞封长满，阴崖湿未干。是谁留屐印，幽处久盘桓。,6
Ming,元天锡家兄,题元天锡弁岩新居,早有烟霞趣，深居得所安。柴扉当细路，松桷倚层峦。薙草开三径，停尊乐一箪。我来留半日，颂祷效斯干。,5
Song,尹穑,其六,草黄眠失犊，石白动知鸥。,3
Qing,王宗炎,其二,柏翠松苍健自如，纷纷余子付刊除。尘根解脱还真朴，眼界宽闲想太虚。谷口人归云卧后，山头猎罢雁来初。论功大树封侯事，且扫空庭伴校书。,6
Ming,王嗣经,臧晋叔希林阁赋得雨中钟山春望 其一,风光帝里入韶年，紫阙丹山霁景悬。绕禁柳容开羽葆，傍陵岚翠结炉烟。催花气暖先蒸雨，消雪岩空渐迸泉。曾是高皇布时令，至今犹自发春偏。,5
Qing,方拱乾,旧鹤（余旧畜，己亥赠吉旋，今犹无恙。）,老鹤迎人作意鸣，三年前是一般声。别来何物不经变，知尔于人无所争。旧侣分飞怜独立，故交相遇倍多情。卫廷岂少乘轩辈，谁卧长松梦玉京。,6
Ming,王鸣雷,春日江村,柳气堤边厚，东风吹入窗。年衰从岁转，道困任时降。蝴蝶晴来巷，鸬鹚雨入江。故人书札少，春雁阻何邦。,5
Ming,王佐,和元正见寄,早岁承书问草莱，忍将怀抱向人开。秋霜荆棘关头墓，寒雨钩辀海上台。须鬓已从青镜改，梦魂曾逐片帆回。天涯一掬思亲泪，待洒泷阡万树梅。,5
Tang,李白,赠钱徵君少阳（一作送赵云卿）,白玉一杯酒，绿杨三月时。春风馀几日，两鬓各成丝。秉烛唯须饮，投竿也未迟。如逢渭川猎，犹可帝王师。,2
NanBei,丘迟,旦发渔浦潭诗,渔潭雾未开，赤亭风已飏。棹歌发中流，鸣鞞响沓障。村童忽相聚，野老时一望。诡怪石异象，崭绝峰殊状。森森荒树齐，析析寒沙涨。藤垂岛易陟，崖倾屿难傍。信是永幽栖，岂徒暂清旷。坐啸昔有委，卧治今可尚。,1
Qing,王炘,和丁大声登皆山楼之作依韵,山色侵楼重，竹阴傍涧清。绿峰群寂寂，黄鸟独声声。雾聚松枝合，樵稀石面生。云收余峭壁，日影北林更。,6
WeiJin,曹丕,饮马长城窟行,浮舟横大江，讨彼犯荆虏。武将齐贯錍，征人伐金鼓。长戟十万队，幽冀百石弩。发机若雷电，一发连四五。,0
NanBei,高昂,征行诗,垄种千口牛，泉连百壶酒。朝朝围山猎，夜夜迎新妇。,1
Yuan,何儒行,送谷仲皋之江浙理问知事,旧闻台宪惯游遨，又见中书简俊髦。秋水芙蓉宾幕静，春风芍药省垣高。光分谢朓楼前月，寒捲钱王海上涛。分望直须峨豸角，九霄苍隼见秋毫。,4
Yuan,丁易东,田母拒金图,噫嘘嚱，人奔奔，皆为名利之所役，贤反愚兮明反昏。夜却金兮尚高洁，择一钱兮义同颉。莱芜甑中尘扑飞，悬鱼老子肝似铁。四公皦皦何不墨，图中但见齐田稷。蠹吏亏纲勿足誇，特貌慈闱耀贞德。奉君本欲娱亲喜，阿母怒兮惊且愧。若使当年一纳间，那得芳名播青史。主圣亲贤臣涤衷，公金赐妪恩爱隆。非独舍之罪不诛，昭昭淳化扬仁风。我披此传重踟蹰，岂独田卿贪若斯。谓语今人知不知，偷安苟富诚何如。老万翁，志不渝，费千金，畜此图。此图传后世，后世重义轻金与。,4
Qing,王昙,其二,造化有时定，孤臣终古春。青编尘乙夜，白简悟壬人。六帝园无土，三宫墓不神。栖霞风雨在，湖水酹遗民。,6
Tang,朱晦,秋日送别①,荒郊古陌时时断，野水浮云处处秋。唯有河边衰柳树，蝉声相送到扬州。,2
Ming,王应钟,义姑恩荣为广西张纳斋题,汗简曾传鲁义姑，桂林名淑事相符。矢心不字高门匹，吊影相存一线孤。当日丝纶颁秘阁，秪今阀阅冠名区。千秋女德谁堪并，多愧须眉是丈夫。,5
Ming,王逢元,和人无题二首 其一,晴绽东墙杏子红，露漙南内牡丹丛。承恩未必因词客，捐宠何劳怨画工。独听远鸡啼晓月，几随孤雁领春风。琐窗寂寂眠初定，梦见笙歌在别宫。,5
Ming,玉城仙史,赠丁生,求厥道初，端倪莫测。杳杳冥冥，以诚为宅。玄之又玄，呼吸之间。不矫不疾，无倚无偏。变化反覆，元牝之谷。以实为虚，静而匪独。戒之慎之，毖尔玉烛。,5
Yuan,王逢,重游光相洞,霜叶下枫楠，苍青石洞𧮳。六丁非假凿，大禹若为探。下接炎州海，幽生白日岚。人传古尊宿，曾此作禅龛。,4
Ming,王嘉言,送钱祠部以德守真定,郊原同饯恋芳樽，携手河桥离思繁。几载为郎驰妙誉，一朝出守荷殊恩。云开恒岳悬飞盖，月照漳河拥画幡。儒雅由来光吏治，不妨乘暇倒词源。,5
Yuan,周棐,西溪访鲍先生,溪上斋居好，幽偏事不侵。桑麻存晚计，图史乐初心。岸帻幽窗晚，移床绿树阴。卜邻何待老，从此数相寻。,4
Qing,毛先舒,祁奕远至钱塘,一水中分越岸沙，春鸿消息路偏赊。别来何处搴芳杜，相见依然感鬓华。阮籍垆边堪避世，王尼车上便为家。对君却掩三年泪，苦竹城头起暮笳。,6
Ming,尹瑾,深溪龙潭,天畔群山万树林，澄潭遥在白云岑。沙堤初日马齐渡，风雨有时龙自吟。绝壁飞泉千嶂冷，层岩流水一溪深。同游不尽寻芳兴，满地烟霞坐石阴。,5
Qing,方尔谦,门联,且食蛤蜊；安问狐狸。,6
Tang,王无竞,相和歌辞 凤台曲,凤台何逶迤，嬴女管参差。一旦䌽云至，身去无还期。遗曲此台上，世人多学吹。一吹一落泪，至今怜玉姿。,2
Tang,湘妃庙,又湘妃诗四首（一作女仙题湘妃庙诗） 其一,渺渺三湘万里程，泪篁幽石助芳贞。孤云目断苍梧野，不得攀龙到玉京。,2
Qing,方正澍,次山村小店,花开何处但闻香，高下崇冈马足僵。山驿罡风吹地白，江村新月到门黄。菜秧伤蠹因无雨，藤实成丹为受霜。年少心情最无赖，乍离乡已梦还乡。,6
Yuan,岑安卿,其五,秘图留滞日，乡思已凄凄。黄卷挑灯阅，红妆掩镜啼。交新情僶俛，感旧恨低迷。语及深知处，应怜独鹤栖。,4
Tang,于邵,阿弥陀石像赞,倬现睟容，苍然高岑。上非道隔，下不尘侵。自此中逵，发彼狂心。往来既护，我福攸深。右转清涧，前瞻布金。独园对境，双树齐阴。石泉潺潺，山木森森。讵知奇物，未识珍禽。西方之因，妙乐传音。维是设像，毫光载临。去圣何远，兹焉可寻。,2
Yuan,吴当,其五,圃因春雨种，竹自昔年移。云影常依石，春泉已满池。望中情未极，花外立多时。每动田园兴，东风长鬓丝。,4
WeiJin,陆云,大将军宴会被命作诗,皇皇帝祜，诞隆骏命。四祖正家，天禄保定。睿哲惟晋，世有明圣。如彼日月，万景攸正。（一章）巍巍明圣，道隆自天。则明分爽，观象洞玄。陵风叶极，绝辉照渊。肃雍往播，福禄来臻。（二章）在昔奸臣，称乱紫微。神风潜骇，有赫兹威。灵旗树旆，如电斯挥。致天子届，于河之沂。有命冉集，皇舆凯归。（三章）颓纲既振，品物咸秩。神道见素，遗华反质。辰晷重光，协风应律。函夏无尘，海外有谧。（四章）芒芒宇宙，天地交泰。王在华堂，式宴嘉会。玄晖峻朗，翠云崇蔼。冕弁振缨，藻服垂带。（五章）祁祁臣僚，有来雍雍。薄言载考，承颜下风。俯觌嘉客，仰瞻玉容。施己唯约，于礼斯丰。天锡难老，如岳之崇。（六章）,0
Ming,王司䌽,宫词,琼花移入大明宫，旖旎浓香韵晚风。赢得君王留步辇，玉箫嘹喨月明中。,5
WeiJin,嵇康,其三,详观凌世务，屯险多忧虞。施报更相市，大道匿不舒。夷路值枳棘，安步将焉如。权智相倾夺，名位不可居。鸾凤避罻罗，远托昆仑墟。庄周悼灵龟，越稷畏王舆。至人存诸己，隐璞乐玄虚。功名何足殉，乃欲列简书。所好亮若兹，杨氏叹交衢。去去从所志，敢谢道不俱。,0
Qing,方拱乾,募僧收枯骨,兵戈二十载，枯骨尚如麻。中岂无才智，生原有室家。啼魂昏白昼，掩胔仗黄沙。何处烦冤尽，观空仰《法华》。,6
WeiJin,陆机,塘上行,江蓠生幽渚，微芳不足宣。被蒙风雨会，移居华池边。发藻玉台下，垂影沧浪渊。沾润既已渥，结根奥且坚。四节逝不处，繁华难久鲜。淑气与时殒，馀芳随风捐。天道有迁易，人理无常全。男欢智倾愚，女爱衰避妍。不惜微躯退，但惧苍蝇前。愿君广末光，照妾薄暮年。,0
NanBei,江淹,望荆山诗,奉义至江汉，始知楚塞长。南关绕桐柏，西岳出鲁阳。寒郊无留影，秋日悬清光。悲风挠重林，云霞肃川涨。岁晏君如何，零泪沾衣裳。玉柱空掩露，金樽坐含霜。一闻苦寒奏，再使艳歌伤。,1
Ming,尹根寿,挽曹南冥,殄悴惊连岁，天心莽未穷。山颓人孰仰，学绝道谁东。汾水馀寒月，双溪响晚风。抠衣平昔愿，今日竟成空。,5
Yuan,宋无,李翰林墓 其一,嗜酒傲明时，何因贺监知。承恩金马诏，失意玉环词。名与三闾并，身将四皓期。匡山有书读，应亦叹归迟。,4
Tang,白行简,石韫玉赋（以温润积中英华发外为韵）,高山穹崇。山有石兮。玉在其中。物不能自珍。绵千载而抵飞鹊。宝所以为异。贯四时而见白虹。积苔文而外翳。涵冰形而内融。焕乎有文。既自抱其坚白。敦兮在璞。将有俟于磨砻。嗟夫。委质含章。藏晖晦迹。閟奇文于特达。韬善价于今昔。弃他山之下。未得辉乎满堂。泛渭水之中。谁复知其盈尺。混清润以潜颍。托层崖而委积。爱而不见。虽类怀宝迷邦。和而不同。终辨我心匪石。懿夫石惟缜密。玉乃坚贞。孕明含粹。养素挺英。包其蒙。讵睹蕊兮之色。藏于密。谁识诎然之声。徒观夫明其内。晦其外。谅可久而可大。见其素。隐其华。若去泰而去奢。形委顺而可转。心抱忠而无瑕。闇然而彰。同夫珠媚于水。光而不耀。异乎金在于沙。尔其玉方蕴藏。石未磨磷。气中潜以育德。色旁达而示信。处于凿凿。则水折而方流。依彼岩岩。亦山辉而未润。照庑之光尚戢。截肪之色空存。昧识者但见其落落。精鉴者方辨其温温。石不能言。莫遇琢磨之力。玉未成器。难逢拂拭之恩。则知至宝在乎藏真。至德恶乎自伐。刳其心而白不受采。实其腹而间不容发。客有爱此坚贞。想其清越。叹时俗之莫顾。惜辉华之潜发。傥见采于一拳。庶无虞于再刖。,2
WeiJin,程晓,赠傅休奕诗,茕茕独夫，寂寂静处。酒不盈觞，肴不掩俎。厥客伊何，许由巢父。厥味伊何，玄酒瓠脯。三光飞景，玉衡代迈。龙集甲子，四时成岁。权舆授代，徐陈荡秽。元服初嘉，万福咸会。赫赫应门，严严朱阙。群后扬扬，庭燎皙皙。,0
Song,王镃,钱塘江,凉丝疏柳条，秋满石阑桥。吴越兴亡事，晨昏来去潮。云开天日近，水接海山遥。望到西陵渡，风帆影自飘。,3
Song,方乔,菩萨蛮 复答紫竹,秋风即拟同衾枕。春归依旧成孤寝。爽约不思量。翻言要打郎。鸳鸯如共耍。玉手何辞打。若再负佳期。还应我打伊。,3
Qing,王时敏,赠虞山王石谷,江南风景属琴川，画手推君诣独玄。奇思每参摩诘句，清标真得一峰传。胸中丘壑看吾辈，笔底烟云羡少年。何日秋霖共乘兴，吮豪闲泛尚湖船。,6
Tang,李华,其二,昂藏獬豸兽，出自太平年。乱代乃潜伏，纵人为祸愆。尝闻断马剑，每壮朱云贤。身死名不灭，寒风吹墓田。精灵如有在，幽愤满松烟。,2
Qing,方朝,其四,出郭落月辉，涉涧山日昼。客行路纡回，我影忽左右。悬猿啸风枝，飞鸟来烟窦。回瞻寒潭口，潇洒石泉溜。东皋苗尚青，溪南稻多秀。神胆何施为，物情自为候。,6
Yuan,王冕,其四,野云依竹静，霜叶近窗明。对此清幽景，都忘喧杂声。看书庸有感，与世竟无情。但愿添松竹，期君结隐盟。,4
Tang,朱存,金陵览古 直渎,昼役人功夜鬼功，阳开阴阖几时终。不闻掷土江中语，争得盈流一水通。,2
Yuan,周南老,吴王阖闾墓,穿土凿山骨，积壤崇林丘。黄肠锢铜椁，玉凫浮汞沟。金精来踞虎，瑞兆符眠牛。生维宝莫邪，于焉殉纯钩。池空因剑名，寒碧澄阴湫。高深胡足恃，曷用智力求。,4
WeiJin,李充,九贤颂 其一 郭有道,峨峨有道，英风霞爽。玄览洞照，慧心秀朗。,0
WeiJin,袁宏,采菊诗,息足回阿，围坐长林。披榛即涧，藉草依阴。,0
Yuan,艾性夫,杉树牌晚憩,倦童呼不诺，久客坐长叹。野色归烟暝，秋声入雨寒。阅人江树老，经火路牌残。近郭鱼羹饭，招呼作晚餐。,4
Qing,方肇夔,客中送春,记得离家是首春，与春相伴走风尘。而今杜宇频频唤，半饯春归半劝人。,6
Yuan,成廷圭,送潘仲明医谕之泰兴,舟行三百里，直到县门前。不请居官俸，多收卖药钱。年丰沙米贱，江近网鱼鲜。莫起归来兴，于今令尹贤。,4
Qing,方中履,偶占,金勒雕鞍边马肥，黄羊山下见鹰飞。千年一片长城月，独照将军夜猎归。,6
Ming,王英,扈从宿临城,伐鼓更鸣刁，风高雾气消。远山初上月，野水不通桥。地迥过三峡，花深似五桥。应惭属车末，待漏向春宵。,5
Yuan,汪元量,其七,有客肠回九，无人发握三。关中新约法，江左旧清谈。铁骑来天北，楼船过海南。一枝巢越鸟，八茧熟吴蚕。,4
Yuan,叶颙,其二,粉翅舞风轻，双飞趁晚晴。联翩花日暖，来往柳烟清。穿径寻香絮，过墙逐落英。庄生千载梦，惊醒世间情。,4
Qing,王至甸,其四,江花暮合水烟疏，门绕青溪认旧居。醉眼迢迢凝望久，夕阳多是六朝馀。,6
Yuan,李至善,和吴閒閒送张玄谷诗韵,得道长生学贺玄，跫然空谷足音传。六龙朝罢香盈袖，独鹤归来月满天。叶玩山中仙子篆，书藏圯上老人编。玉章绣句吴门赠，好刻琅玕纪岁年。,4
Ming,叶汉,皂幕晴岚,西山多爽气，青翠照城郭。远眺淡中浓，近看飞欲落。溟濛何处村，明灭空中阁。彼美山之阿，相思云漠漠。,5
Yuan,吴伯寅,逍遥楼次韵,危楼天欲半，登览兴何穷。云锁昆崙塞，星环太乙宫。江山图画里，宾主笑谈中。回首严城暮，千门日影红。,4
Song,王安石,昼寝（甲子四月十七日午时作）,井径从芜漫，青藜亦倦扶。百年唯有且，万事总无如。弃置蕉中鹿，驱除屋上乌。独眠窗日午，往往梦华胥。,3
NanBei,刘义庆,游鼍湖诗,暄景转谐淑，草木日滋长。梅花覆树白，桃杏发荣光。,1
Tang,白敏中,至日上公献寿酒,候晓天门辟，朝天万国同。瑞云升观阙，香气映华宫。日色临仙籞，龙颜对昊宫。羽仪瞻百姓，献寿侍三公。化被君王洽，恩沾草木丰。自欣朝玉座，宴此咏皇风。,2
Qing,王昙,宝鼎湖篷窗书事,宝鼎古湖东，春桃罩水红。一船御史雨，三日大王风。鱼妇腰芦箭，蚕官鬓柳弓。神君嗔旧水，箫鼓震灵空。,6
Song,方有开,方仙翁祠,真仙祠馆锁层岚，下瞰平畴十里宽。谱牒尚标唐篆额，风仪仍是汉衣冠。紫芝白兔灵如昨，石碣丹湖事不刊。千古云孙牛马走，敬瞻遗像仰高寒。,3
Qing,戈溥,答饶海亭寄怀原韵,一曲听泉百虑清，只求琴意不求声。三更露堕哀猿啸，万壑风传老鹳鸣。乍解徵商心已静，了然梦幻体都轻。知君仍向东湖水，目数流光缕缕情。,6
Qing,王箴舆,得归结庐先寄舍弟季亭 其一,鸾凰遗好音，众鸟鸣且悦。海鹏负青冥，塞鸿踏春日。延颈远罻罗，疾翮脱一发。露行早然犀，夜寐屡惊蝎。劳薪吹烬灰，膏雨濯余蘖。勒恩返旧山，焚香拜明佛。我本蓬蒿人，初心悔未决。念亲似秋草，应添头上雪。有弟如晨星，同系天边月。,6
Yuan,王仲文,倘秀才,被鸦鹊啄破面门。狼狗咬断脚根。到底是自己孩儿看的亲。孤云：依着我则是打。正旦唱：官人休发怒。外郎你莫生嗔。且听咱从长议论。,4
Ming,叶纨纨,浣溪沙,清昼沉沉掩碧纱。困慵梳洗髻松鸦。蕙炉间袅篆烟斜。剪剪轻寒生绣户，霏霏细雨著庭花。一窗新梦晚风赊。,5
Ming,王直,帝京篇四首赠钟中书子勤 其一,绣殿宜晴日，彤楼切太虚。卿云连复道，颢气护宸居。建凤黄金榜，疏龙白玉除。仙蓂乘月吐，浑契史臣书。,5
Ming,王猷,其二,曲磴纡回鸟道垂，平临霄汉俯冯夷。春游渐觉流莺老，东作频催布谷知。欲向云霄生羽翰，且从潭影鉴须眉。降心静向仙翁语，欲采山花插一枝。,5
Tang,吴筠,其二,鸾凤栖瑶林，雕鹗集平楚。饮啄本殊好，翱翔终异所。吾方遗諠嚣，立节慕高举。解兹区中恋，结彼霄外侣。谁谓天路遐，感通自无阻。,2
Yuan,李士瞻,次古山下时儒学提举陈景忠来迓也,不见溪头荔子丹，尚馀碧叶满空山。水流百折成巴峡，山列围屏拥画阑。粳稻满田冬不刈，渔翁举钓晚犹安。闽州自古多无恙，不许痴儿睥睨看。,4
Ming,王炘,阻雨宿方九别业,才酌东堂下，云生江外峰。咽蝉催暮柳，残雨引疏钟。夜色余归意，苔痕著客踪。酒怀那可恃，遮莫此愁浓。,5
Qing,丁如琦,解佩令 题友人渔隐图,藕花千顷，桃花一棹。又开残、白蘋红蓼。随意风帆，任南北东西都好。计生涯、此中粗了。停桡近浦，收纶斜照。且休论、得鱼多少。换酒归来，拚一觉、醉眠忘晓。这襟怀、尽堪娱老。,6
NanBei,何曼才,为徐陵伤妾,迟迟衫掩泪，悯悯恨萦胸。无复专房日，犹望下山逢。,1
Song,王致,辞本州教官,年近古稀有，不易升此堂。他日留泉下，须留姓氏香。,3
Song,方翥,读易 元,雨过前村湖水平，鱼头戢戢逐波生。邻家篮里收鸡子，昨夜分明报五更。,3
Song,尤懋,石井泉次沈太守韵 其一,不知开凿是何年，已有新亭更翼然。从此云岩添胜事，合教名亚第三泉。,3
WeiJin,束皙,补亡诗六首 其一 南陔（南陔。孝子相戒以养也。）,循彼南陔，言采其兰。眷恋庭闱，心不遑安。彼居之子，冈或游盘。馨尔夕膳，絜尔晨餐。循彼南陔，厥草油油。彼居之子，色思其柔。眷恋庭闱，心不遑留。馨尔夕膳，絜尔晨羞。有獭有獭，在河之涘。凌波赴汨，噬鲂捕鲤。嗷嗷林乌，受哺于子。养隆敬薄，惟禽之似。勖增尔虔，以介丕祉。,0
Song,王从叔,阮郎归,风中柳絮水中萍。聚散两无情。斜阳路上短长亭。今朝第几程。何限事，可怜生。能消几度春。别时言语总伤心。何曾一字真。,3
Tang,僧太易,湘夫人祠（一作大易诗）,灵祠古木合，波飏大江濆。未作湘南雨，知为何处云。苔痕涩珠履，草色妒罗裙。妙鼓彤云瑟，羁臣不可闻。,2
Yuan,王浍,其二,光风荡繁囿，丹绿缀柔柯。游子去万里，空闺敛翠蛾。行云落江水，酒尽不成歌。鸡飞与狗走，妾命独奈何。,4
Ming,王玑,堂联,天上有人扶日月；山中安我老渔樵。,5
NanBei,萧子云,其四 徵引,朱明在离。日长至。候气而动。徵为事。六乐成文。从之备。,1
Yuan,林宗山,东山庙新兴①,直气神如在，常为此地灵。拓开千仞峻，巍镇一峰青。剑戟依瑶砌，龙蛇蛰翠屏。愆阳或时作，凭仗起雷霆。,4
Qing,王荪,望江南,春睡足，醒着怕思量。一曲琵琶魂缥缈，五湖烟水月微茫。珍重话萧郎。,6
Tang,王鼎,洪州西山（句）,林泉空有东西路，风月难寻十二家。,2
Qing,仇亮,绝命诗六首 其一,非种锄除绝稗荑，无端荆棘冒山溪。有人意指鹿为马，争食何分骛与鸡。和议铸成顽铁错，冤魂长伴宝刀啼。高冈忍令生枭獍，谁信人天物我齐。,6
Yuan,李介石,西湖竹枝词,春晖堂上挽郎衣，别郎问郎何日归？黄金台高倘回首，南高峰顶白云飞。,4
Tang,李华,咏史十一首 其一,六国韩最弱，末年尤畏秦。郑生为韩计，且欲疲秦人。利物可分社，原情堪灭身。咸阳古城下，万顷稻苗新。,2
Yuan,僧圆至,寄南峰表上人,自别陈湖寺，清朋绝胜游。林中无半夏，江上见孤舟。夜梦思山泣，寒禅过雪修。知君诗思苦，天际下盟鸥。,4
Song,去非,满庭芳,龙角辉春，蛾春惊晓，梦阑金翠屏开。异芬薰室，风送蕊仙来。玉女擎香沐浴，人间世、洗彻凡埃。梅开后，留花酝染，清味俗难猜。东君，尤雅爱，传香芳畹，香发庭陔。宁馨满尊前，喜奏瑶台。便好纽为佩王，瀛洲路、同赏蓬莱。蟠桃宴，从今曼倩，三骋奇材。,3
Ming,王伟,闲中偶成简杜大尹,岸帻披襟酒乍醒，久居林下已忘形。侵寻老景双蓬鬓，流落天涯一草亭。春涨水添千顷绿，云开山拥半空青。年来博得闲中趣，一任浮生迹似萍。,5
WeiJin,闵鸿,其二,嗟雅弄之淳妙，时缅邈以超伦。,0
Yuan,吕止庵,其三,有意同成就，无意大家休。几度相思几度愁，风月虚遥授。你若肯时肯不肯时罢手，休把人空拖逗。,4
Ming,王人鉴,得草衣道人湖上信,一散菁葱社，松阴路遂分。孤云堪作我，朗月辄思君。溪暖莼初动，桐欹露已闻。感离因忆旧，远望思纷纷。,5
WeiJin,张亢,诗,昔我好坟典，下帷慕董氏。吟咏仿馀风，染轴舒素纸。,0
Song,方凤,次陈浦泉教授渡江韵,笑拂湖亭柳，春归客亦归。塔云连岫暗，帆雨绝江飞。老觉游非壮，癯应遁却肥。有诗充古锦，尚不愧林扉。,3
Tang,僧慧能,其二,心是菩提树，身为明镜台。明镜本清净，何处染尘埃？,2
Yuan,王璋,上姚廉使生日,中朝文献数三姚，最说元方有凤毛。奎璧光芒相照映，神仙地位自清高。南州已贺开新府，西掖遄归占旧巢。从此汉宫陪宴侍，不应海上寿蟠桃。,4
Qing,王剑云,嘲刚毅联,保甲为当务之急，定要先裁，加厘金于廿九卡中，出新花头，未免刚愎自用；督销乃食盐而肥，岂容中饱，拨赈款抽六十万足，敲人竹杠，谁能激发天良。,6
Qing,方还,其三 宣府,万全八驿接神京，上谷千年汉将营。地险旌旗藏杀气，山盘鼓角壮军声。边歌竟日来红石，铁骑中宵度赤城。谁识兴宁残废后，漠南无计援开平。,6
Ming,王泰际,题秋海棠,断肠春色里，何事又关秋。翠袖不须竹，朱颜只近愁。诗篇妾薄命，歌谱小梁州。禁足行阶下，情生欲白头。,5
Ming,尹嘉宾,其五,文襄抚吴廿四载，吾乡水利最心劳。两闸轮开铁扫帚，河工不费一丝毫。,5
Yuan,史迁,简王原翚,东郭道人才大奇，置身散地任支离。阿谁或讶嵇康懒，此老真成济叔痴。白日放歌杯在手，青春作梦草生池。《辋川图》是传家谱，留得当年绝妙辞。,4
Yuan,周巽,其二,矫矫云间鹄，悠悠溪上鸥。芦花两岸雪，枫叶一江秋。客路从飘泊，浮生任去留。几时将凤管，拂袖过瀛洲。,4
Ming,王佑,赠别裴伯升,清江科第旧名家，千里初乘出使槎。离别可怜芳草色，淹留又过刺桐花。香炉烟底晨趋佩，画角声中暮散衙。归到柏司还问信，相思云树海天涯。,5
Qing,王孙蔚,黄鹤楼,独立飞楼尺五天，窗环平野入樽前。长江晓结千峰雨，大别晴开万树烟。紫雁北来迷楚浦，白云西去认秦川。凭阑愁看陶公柳，舞却春风又一年。,6
Yuan,危素,其二,危坐思君到五更，江山东望不胜情。云连仙阙音书远，竹绕幽居梦寐清。山木生凉风汹涌，天河无浪月峥嵘。相期蚤献金门策，莫向林泉老此生。,4
Tang,僧延沼,其二,甘露台前靡不逢，免将明暗諕盲聋。当初贬著文殊处，笑杀寒山者老翁。,2
Qing,王又旦,亭上,坦步章丘上，苔华处处斑。青林红几叶，九月下黄湾。天坼禺东地，潮吞海上山。故人家在此，开卷对孱颜。,6
Tang,伍乔,僻居酬友人,僻居虽爱近林泉，幽径闲居碧藓连。向竹掩扉随鹤息，就溪安石学僧禅。古琴带月音声亮，山果经霜气味全。多谢故交怜朴野，隔云时复寄佳篇。,2
Tang,僧皎然,寻陆鸿渐不遇,移家虽带郭，野径入桑麻。近种篱边菊，秋来未著花。扣门无犬吠，欲去问西家。报道山中去，归时每日斜。,2
Song,王寀,题紫团山三十六景 驻云亭,尘迹初从世网收，一邱一壑此优游。却应化作飞云片，长向亭前伴客留。,3
Yuan,李集,道美寺楼上。送金山新住老,闻道金山寺，全罗大道场。峰峦横叠翠，楼殿入穹苍。迎候旌麾盛，奔驰父老忙。甄城见吾友，且莫说悲凉。,4
Yuan,王蒙,海子桥,暮登海子桥，西绕红门归。霜风著宫树，叶叶带红飞。据鞍吹短笛，乘月捣征衣。江南冰雪里，音信寄来稀。,4
Qing,仇亮,其二,祖龙流毒几千年，百劫残灰死复燃。碧血模糊男子气，黄袍骄宠独夫天。那堪新莽称元首，定有荆轲任仔肩。世不唐虞心不死，望中凄绝洞庭烟。,6
Ming,于范,思帝乡 独感,秋后雨，晚来风。雨雨风风，夜夜断魂中，纵幸片时能睡，意忡忡。那得凭风吹梦，到江东。,5
Tang,僧慧能,其二,汝今名法达，勤诵未休歇。空诵但循声，明心号菩萨。汝今有缘故，吾今为汝说。但信佛无言，莲华从口发。,2
NanBei,刘孝绰,饯张惠绍应令诗,鲜云积上月，冻雨晦初阳。回风飘淑气，落景焕新光。竹萌始防露，桂挺已含芳。瑶阶变杜若，玉沼发攒蒋。圣襟惜歧路，曲宴辟兰堂。,1
Yuan,元本,柬许廷佐,近闻新出处，水北古招提。雕鹗淩尘出，骅骝顾主嘶。失弓还问楚，抱瑟谩过齐。道上将军柳，诗篇莫浪题。,4
NanBei,萧察,咏弓诗,虞人招不进，繁氏久称工。已悲轩主迹，复挹楚王风。,1
Qing,王恕,滟滪石,高峰缥缈白云屯，云气冥濛书欲昏。江带蜀山奔楚峡，天留巨石捍夔门。蛟龙窟穴根无极，象马分明水有痕。劫火几回然又熄，瞿塘依旧一卷尊。,6
Tang,僧灵准,逸句,晴看汉水广，秋觉岘山高。,2
Qing,方文,寒食日饮酒家,江东又是禁烟节，郭北无非上冢人。久客未归缘世难，旧交相见独情亲。水边亭榭多春酒，花下衣冠剩逸民。不分青青垂柳色，欺吾斑鬓渐如银。,6
Ming,文益渐,赴京时。赠景濂亭,御者莫催万里装，忠魂无日不还乡。别君秋月三叹地，待我春风一笑场。,5
Yuan,危素,七月十有一日寓馆暂移，是夜梦家父有诗云：“移书别西舍，有梦到云林。树远风难至，窗虚月入深。生徒能夜读，朋友肯来寻。呼得邻家酒，孤斟慰客心。”明日用此韵送吕尊师,越中开道院，种竹已成林。远路诗篇积，离筵酒盏深。海潮三万里，月晕一千寻。同是殊乡客，何堪送别心。,4
Ming,方国骅,赋得灯火新凉催夜织,炎热使人畏，饥寒使人忧。王孙六月发饮冰，烈火赤汗无与谋。王孙重燠樵牧寒，上天不分青白眸。邻家秦女夜歌舞，饮酒高楼击鼍鼓。夭姬学唱竹枝辞，铁板老优翻鹦鹉。老夫茅堂灯一辉，小儿书罢妻率机。粗布大帛愿不失，夜深相对有牛衣。,5
Yuan,束宗庚,题听春雨轩,阶头燕雨润流酥，柳底鸥波已可渔。斗帐沉香欹枕后，青灯绮户把杯初。不愁泥滑妨过骑，喜有田歌起荷锄。明日云开花满眼，好令童子具蓝舆。,4
Song,洪扬祖,壶中天 寿陈碧山十一月十五日,骑鲸直上，问姮娥何日，天生英杰。笑下琼楼，还报道，甫近迎长佳节。万里无云，一天如水，拥出新团月。正当此夜，文星飞下天阙。蟾苑元有高枝，至今犹待，自是无心折。只爱林泉供笑傲，吟出阳春白雪。冠玉精神，希夷仙种，秘受长生诀。蓬壶不老，待看兰玉英发。,3
Ming,王跂,七月十六,归眠秋寺钟，露气扑晴空。丛翠安圆月，茎朱抗细风。翻翻迁树鸟，唧唧傍灯虫。坐想前年夜，清江泊钓篷。,5
NanBei,僧达摩,其三,路上忽逢深处水，等閒见虎又逢猪。小小牛儿虽有角，清溪龙出总须输。,1
Song,友鹤仙,友鹤吟,苍波万里茫茫去，驾风鞭霆捲云路。玉堂金屋不归来，红尘向上青冥路。四海明月五湖风，飞冲直上凌虚空。随风不肯逐西东，犹夷犹夷春空中。流水一张琴，清波一壶酒。抚琴响花湾，花香侵坐右。春风饮啄眠花间，羊裘烟雨间仙凡。仙中不知凡世事，游鱼歌舞鸥鹭欢。机鸣籁动不自已，数声嘹唳一江水。江上年来风浪多，日午高人惊不起。,3
Ming,王常,靖远峰,巍峰万仞远连天，有堡无邻号八仙。蛮寇来威兵尚戍，元戎靖远世空传。凌霄有树栖玄鹤，绝顶无风锁翠烟。安得边方氛祲息，令人登眺度馀年。,5
Ming,文森,沈启南画渔舟晚钓图为毛贞夫同年题（一作沈周诗）,新丰酒波堪濯足，尘土红污酒波绿。粗豪饮客下马来，三觥五筹行促促。何如并著春江船，蒲茸紫立柳黄眠。船头钓得缩项鳊，卖之尽可供酒钱。夕阳射眼拉柁转，江光贴天孤鸟远。,5
Ming,叶聪,秋怀,北斗城高近海浔，每怀风景动微吟。青山有恨伤瓯越，流水无情自古今。几处吹笳空夜月，谁家𢷬练急寒砧。天涯此日重回首，忽见江花思不禁。,5
Tang,匡慧,颂,好心相待人少悉，开门来去何了期。不知达取同风事，我自修行我自知。,2
Song,王庭圭,送刘禹锡之官五羊,南海千山外，东风几驿催。岭头梅雨歇，旗尾瘴烟开。蛮徼无尘起，中原有使来。时应问消息，会向日边回。,3
Yuan,僧本诚,江亭秋晚二首 其一,独倚清江秋思长，晚潮初上水亭凉。海门风起双峦暝，一抹银花涌夕阳。,4
Tang,伍乔,游西山龙泉禅寺（一作院）,叠巘层峰坐可观，枕门流水更潺湲。晓钟声彻洞溪远，夏木影笼轩槛寒。幽径乍寻衣屦润，古堂频宿梦魂安。因嗟城郭营营事，不得长游空鬓残。,2
Tang,净显,题广爱寺楞伽山,灵异不能栖鸟雀，幽奇终不着猿猱。为经巢贼应无损，纵使秦驱也谩劳。珍重昔贤留像迹，陵迁谷变自坚牢。,2
Ming,丘遂,南湖访叔度因值孟朴分人字,路旁苦李亦逢春，未与君言别后贫。处士原能维世道，故交安可失斯人。云萍不易知何处，岁月空劳问水滨。相顾二毛休叹息，啸歌无恙惜年身。,5
Qing,方希孟,星星峡,渴峰奔怒虹，侧势走千里。横略大荒东，倒饮雪山水。逶迤乍中断，岭崟并孤峙。沉沉石色厚，力透天背紫。大坂如连驼，一折九马死。火蹄并铁声，百拽不肯驶。我行已天上，我仆犹峡底。迈步轻虎狼，顾影怯魈鬼。前隙身茫茫，四咤悲风起。壁巉黑月下，健鸟摩残垒。俯视深井光，青荧一灯喜。,6
NanBei,任昉,苦热诗,旭旦烟云卷，烈景入东轩。倾光望转蕙，斜日照西垣。既卷蕉梧叶，复倾葵藿根。重簟无冷气，挟石似怀温。霢霂类珠缀，喘吓状雷奔。,1
NanBei,陈留长公主,代答诗,针是贯绅物。目中常糸任丝。得帛缝新去。何能衲故时。,1
NanBei,江淹,游黄蘖山诗,长望竟何极，闽云连越边。南州饶奇怪，赤县多灵仙。金峰各亏日，铜石共临天。阳岫照鸾采，阴溪喷龙泉。残杌千代木，崷崒万古烟。禽鸣丹壁上，猿啸青崖间。秦皇慕隐沦，汉武愿长年。皆负雄豪威，弃剑为名山。况我葵藿志，松术横眼前。所若同远好，临风载悠然。,1
Qing,孔祥淑,其五,法律为诗书，周召尽刑馀。汉兴承秦弊，罗织不遑居。邈哉隽子母，好生复太初。闻狱多平反，言笑始自如。秋肃布春阳，讼理永终誉。执地尽若此，囹圄庆空虚。,6
Ming,王问,其二,携手出南郭，踌蹰川日斜。輶车初倅郡，迁客又辞家。一入蛮中路，全开腊底花。迩来施教讫，文物似中华。,5
WeiJin,张协,其五,昔我资章甫，聊以适诸越。行行入幽荒，瓯骆从祝发。穷年非所用，此货将安设。瓴甋夸玙璠，鱼目笑明月。不见郢中歌，能否居然别。阳春无和者，巴人皆下节。流俗多昏迷，此理谁能察。,0
WeiJin,挚虞,汉文帝赞,汉之光大，实惟孝文。体仁尚俭，克己为君。按辔细柳，抑尊成军。营兆南原，陵不崇坟。,0
WeiJin,张协,短铗铭,器用多品，诡制殊观。亦有短铗，清晖载烂。昔在先朝，戢兵静乱。惟皇宝之，优而弗玩。,0
Song,王荀,广胜寺,重游萧寺十年过，四望风烟景若何。东北岭高明月绕，西南川远夕阳多。地饶胜概连灵岳，民足丰年藉绿波。却笑山僧无忌惮，一生安处在巍峨。,3
Qing,文廷式,夜坐,迟迟初月上，扰扰沸星繁。林宿羽声息，镫微魂梦安。惊风动河汉，天道日艰难。秋深此庐蛰，何似严陵滩。,6
Qing,方浚师,扬州平山堂联,冈形似蜀，山色连吴，极目对峰峦，已胜一窗供谢朓；江上飞云，槛前修竹，高吟忘主客，有谁七字继苏髯。,6
Ming,王纶,庭松垂露,松偃庭空月色寒，数枝垂滴露漙漙。金陵染帛翻成翠，汉苑承珠枉用盘。秋白严凝光自润，晓红沆瀣气初乾。明时得此真嘉瑞，寄语金吾莫放观。,5
Ming,王绩,题白马岩 其一,苍壁半空常见马，澄泓十丈锁藏龙。纷纷避地无人到，岂是仙嵓不尔容。,5
NanBei,何承天,其五 巫山高篇,巫山高。三峡峻。青壁千寻。深谷万仞。崇岩冠灵林冥冥。山禽夜响。晨猿相和鸣。洪波迅澓。载折载停。凄凄商旅之客。怀苦情。在昔阳九皇纲微。李氏窃命。宣武耀灵威。蠢尔逆纵。复践乱机。王旅薄伐。传首来至京师。古之为国。惟德是贵。力战而虐民。鲜不颠坠。矧乃叛戾。伊胡能遂。咨尔巴子无放肆。,1
Yuan,王恽,寿王子初,近世佳公子，诗书看起家。处身何不可，致养略无加。仁厚歌麟趾，文章粲剑华。一尊添寿酒，犹及泛黄花。,4
Ming,王廷宰,送高明水工部将营桂府于衡州,楚塞衡阳壮，姬公叔父尊。三湘疏地脉，一柱表天门。桐叶圭初剪，兰台赋尚存。圣朝宽物力，采𣙜亦须论。,5
NanBei,丘迟,石门山,神功不可限，未见常疑无。扪天倒明玉，蔽地泻隋珠。疾耸犹马奔，熟视如虹趋。丹壁似绣被，翠磴类罗襦。前瞻真刻削，旁观复盘纡。斑驳生虎纹，参差出龙须。金䔲照石洞，木兰润仙衢。琴君入钓鲤，叶令去乘凫。客心胜奔电，为此忽踟蹰。依依明月道，望望白云隅。岁寒方负载，筑室请于居。,1
Qing,于震,读少陵孤雁诗,朔风吹广漠，古塞一星横。湖海怜形影，风霜隔弟兄。蒹葭连十月，砧杵逼三更。倍历凄清意，宁堪老此生。,6
NanBei,萧子显,侍宴饯陆倕应令①,储皇饯离送，广命传羽觞。侍游追曲水，开宴等清漳。新泉已激浪，初卉始含芳。雨罢叶增绿，日斜树影长。,1
WeiJin,司马彪,诗 其四,左揽又翠羁，右抚犀象鞍。,0
Yuan,艾性夫,其二,觅宿村溪远，逢人面目生。习移多佩犊，气怒斗呼鹰。天阔秋阴重，风高夜柝惊。迟明怀宿饱，股慄履春冰。,4
Qing,丁酉山,其二,燕去鸿来岁月疏，时凭日下数行书。芜城草色登临后，古峡泉声梦想馀。沧海有缘还击磬，田畦无伴独挥锄。此心长在斜阳外，愿作乘潮穴口鱼。,6
WeiJin,张载,赠虞显度诗,畴昔协兰芳，缱绻在华年。嘉好结平素，分著寮友前。谓得终遐日，绸缪永周旋。吾子遭不造，遘闵丁忧艰。俾我失良朋，谁与吐话言。一日为三秋，岁况乃三年。离居一何阔，结思如回川。,0
Yuan,江汉,至正庚辛唱和诗得虎字,文渊客西河，幼安寓辽浒。中原虽板荡，两乡若安堵。予从稽山来，寄家鸳鸯浦。谓当侣鱼虾，何知斗虬虎。操艇匿菰芦，不敢歌苌楚。须臾雷雨动，群妖碎天怒。归看窗中月，依然挂当户。远人惭未贤，良由得所主。,4
Tang,吴公,绝句①,去国投兹土，编茅隐旧踪。年年秋水上，独对数株松。,2
Tang,吕岩,明胎息,密室静存神，阴阳重一斤。炼成离女液，咽尽坎男津。渐变逍遥体，超然自在身。更休功业满，旌鹤引朝真。,2
Tang,僧慧藏,弄珠吟,落落明珠耀百千，森萝万像镜中悬。光透三千越大千，四生六类一灵源。凡圣闻珠谁不羡，瞥起心求浑不见。对面看珠不识珠，寻珠逐物当时变。千般万般况珠喻，珠离百非超四句。只这珠生是不生，非为无生珠始住。如意珠，大圆镜，亦有人中唤作性。分身百亿我珠分，无始本净如今净。日用真珠是佛陀，何劳逐物浪波波。隐现则今无二相，对面看珠识得摩。,2
Tang,包何,和苗员外寓直中书（一作和苗员外寓直寄台中舍弟）,朝列称多士，君家有二难。贞为台里柏，芳作省中兰。夜宿分曹阔，晨趋接武欢。每怜双阙下，雁序入鸳鸾。,2
Ming,王格,圣水庵,庵名圣水岂徒然，门枕京源第一泉。秀石攒云谁濯锦，天风飘浪不知年。晴飞龙壑千重雪，秋熟山家万顷田。摩诘丹青杜陵句，亦难摹写十分全。,5
NanBei,北魏孝明帝,幸华林园宴群臣于都亭曲水赋七言诗,化光造物含气贞。恭己无为赖兹英。,1
NanBei,王台卿,其四,郁郁陌上桑，袅袅机头丝。君行亦宜返，今夕是何时。,1
Ming,王氏（衡女）,春郊看杏花,帝里惊看春色深，杏林遥间柳条阴。故园消息经春断，极目凭阑思不禁。,5
NanBei,僧洪偃,游钟山之开善定林息心宴坐引笔赋诗,杖策步前岭，褰裳出外扉。轻萝转蒙密，幽径复纡威。树高枝影细，山尽鸟声稀。石苔时滑屣，虫网乍粘衣。涧傍紫芝晔，岩上白云霏。松子排烟去，堂生寂不归。穷谷无还往，攀桂独依依。,1
Ming,王逢年,夜行郎二首拟古乐府寄所思 其一,长寄相思明月楼，夜行郎在海西头。月光若共郎行远，那得当窗照妾愁。,5
Song,王钦臣,使辽回竟恭敏李公席上作,穹庐三月已淹留，白草黄云见即愁。满袖尘埃何处说，李家池上海棠洲。,3
Ming,王锡命,酬林从吾年丈,颇怪幽栖者，偏怜浪迹人。耽诗翻是癖，纵酒未嫌贫。芋栗山租足，鱼虾水馔新。向来梅径畔，应与鹤相亲。,5
Yuan,僧如阜,雩咏亭续兰亭会补任城令吕本诗,迟迟春阳，蔼蔼兰苕。乐尔嘉宾，以宴以遨。静观物化，散怀逍遥。一觞一咏，庶水终朝。,4
Song,王之道,冬夜对月怀彦逢弟,荒庭寒有月，穷巷静无声。坐想积年别，遥同今夕明。蹉跎前进士，憔悴老书生。短棹归来好，边城久偃兵。,3
Song,万俟咏,安平乐慢 都门池苑应制,瑞日初迟，绪风乍暖，千花百草争香。瑶池路稳，阆苑春深，云树水殿相望。柳曲沙平，看尘随青盖，絮惹红妆。卖酒绿阴傍。无人不醉春光。有十里笙歌，万家罗绮，身世疑在仙乡。行乐知无禁，五侯半隐少年场。舞妙歌妍，空妒得、莺娇燕忙。念芳菲、都来几日，不堪风雨疏狂。,3
Yuan,王艮,题杨补之雪梅卷,水边石上竹林西，香影亭前放鹤时。今见画图疑是梦，南枝雪压得春迟。,4
Ming,王家彦,盘古深潭①,曲径孤村古庙残，下临潭水拥湍澜。涛惊不见鼋鼍窟，崖峭那寻鸂鵣滩。漠漠断碑横草底，苍苍老树入云端。烟波日暮渔人去，明月一湾万丈寒。,5
Tang,李峤,春日侍宴幸芙蓉园应制①,年光竹里遍，春色杏间遥。烟气笼青阁，流文荡画桥。飞花随蝶舞，艳曲伴莺娇。今日陪欢豫，还疑陟紫霄。,2
Qing,孔庆贞,彩云归  见朱屿《小莲花室遗稿 挽词》,连宵噩梦讶纷萦。盼南天、一雁长征。当暗风送雨秋窗冷，乡信到、陡地心惊。那堪闻、驭鸾仙去，竟忙旋玉京。底事遽婴奇疾，欲问苍冥。伤情。花南燕北，记当年、听惯吟声。画师六法，书圣三昧，指授分明。到此时、遗编再展，只有脂墨如生。空肠断，遥望慈云，热泪如倾。,6
Yuan,余阙,竹屿,秋水镜台隍，孤洲入淼茫。地如方丈好，山接会稽长。紫蔓林中合，红莲叶底香。何人酒船里，似是贺知章。,4
Qing,九岩中达,题佚,海上淹留久，何时归去来。一朝辞北阙，千里望东莱。遮莫潮通信，胡为风作灾。人材腾茂处，可谓是三槐。,6
Qing,王安修,梁台城歌,东西华门血没腕，湘东一目倚柱观。掘尾狗子何太狂，斗盐置腹免肉烂。江南老公自贻患，晋阳小儿知合变。亡猿贾祸及林木，朱异纳金萧傅谏。闭桁反袍临贺王，可怜羊侃来酣战。王谢门高良非偶，溧阳何意持红线。净居索蜜雀鷇空，永福赍咨泪如霰。三度舍身此日休，百万为鱼悲淮甸。毒螫满怀将自毙，况复一门亲戚叛。得失自我真何恨，盛衰过眼惊飞电。台城蔓草积悲凉，野老荷锄耕废殿。钟山惨淡昏云烟，湖水黏天叫秋雁。忆昔空函定上流，何来跛贼覆金瓯。天命暂归陈都督，终见王韶镇蒋州。,6
Yuan,乃贤,赋南湖送欧阳逊学归庐陵,潇洒庐陵郡，南湖水镜开。乱云堤上起，一棹雨中来。浦树栖鸦集，城楼叠鼓催。君还秋色里，载酒重徘徊。,4
Song,王奕,登黄龙峰,黄龙峰顶接天高，下视尘寰走猬毛。坤野未能休血战，鼎湖谁复恋乌号。一杯彭蠡空浮泪，万里长江漫激涛。安得驾虬鞭霹雳，涨翻溟渤洗腥臊。,3
WeiJin,刘毅,西池应诏赋诗,六国多雄士，正始出风流。,0
Tang,吴资,合肥怀古三首 其一,合肥一都会，世号征战地。我来值明时，不识兵革事。,2
NanBei,刘潜,叹别赋,在羁旅兮为思，每居常而不乐，意难偕于骀荡，情易邀于陨获。愁非和而自来，忧试排而不却，退求己以自省，慨抚衿而太息。位不俟于一进，发徒彰于二色。名有似于务耕，学无均于譬织，在初归之为庆，庶因拙而自收。保私庭之宴喜，其昆弟而嬉游，校小文于摇笔，比楷式于临流，心每欢于接膝，行如喜于同辀。忽一去而数千，遂离居而别域，阻同被于当寐，乖其餐于终食。唯凭远望以代归，负相思其无力。,1
Ming,王鸿儒,其四,戏抛白凤下清冥，黄鹤楼头雨正晴。十八女郎歌劝酒，人间谁识是龙精。,5
Qing,方以智,还过汶上道中,驰驱过汶上，流浅壅淤沙。千里唯垂柳，三春不见花。望湖名范子，行路忆朱家。郭外孤蓬振，烟飞太白斜。,6
Tang,元阳子,金液还丹歌（题拟） 其一,真阴真阳是其道，只在目前何远讨。凡流岁岁炼神丹，或见青黄自云好。,2
Yuan,周棐,寄沂阳刘廷镇员外,故人相与最从容，尚忆论诗向夜中。白首无家十年别，青山何处一尊同。梦回孤馆镫前雨，目断西风塞外鸿。谁识离怀愁绝处，野亭依旧穆陵东。,4
Tang,李端,送乐平苗明府得家字,本自求彭泽，谁云道里赊。山从石壁断，江向弋阳斜。暮色随枫树，阴云暗荻花。诸侯旧调鼎，应重宰臣家。,2
Song,王衮,句 其一,探水卓破金鳌头，拨云敲断老虎脚。,3
Ming,王庭,闻顾若昔之讣有怀其人并感旧游,杉松寂寂掩黄昏，白骨西风哭野村。塞雁自难传旧信，夜蛩何处语新魂。文章半世终丘垄，啸傲平生剩酒樽。后事只今遗稚幼，飘零书籍未堪论。,5
NanBei,僧慧皎,其五 忘身赞,若人挺志，金石非英。铄兹所重，祈彼宝城。芬梧蓊蔚，紫馆浮轻。腾烟曜采，吐瑞含祯。千秋尚美，万代传声。,1
Yuan,沈梦麟,中秋夜泊黄河,黄流滚滚浪翻盆，百尺帆樯上下奔。月色偏于今夜白，河源不改旧时浑。雷行西北通天极，风送蛟龙入海门。欲酹一觞歌九叙，千秋万岁禹功存。,4
Qing,孔璐华,冬日雷塘墓庐有感,十载归陈留，每每思故园。未识我姑面，含悲惟自吞。常见吾夫子，逢节慕亲恩。伤心不敢语，幸有椿堂存。视媳如弱女，义训谆谆言。凡为妇道者，德谦礼义纯。优然而待下，仆婢亦和温。克勤亦克俭，所闻敢不尊。谁料今夏时，变幻更莫论。山颓天忽倾，伤心复断魂。耿耿肺腑碎，泪痕变血痕。几度悲往事，无语望黄昏。衰草被长阡，松柏围古墩。罪重复何说，哀哀守墓门。,6
Yuan,王东,题文学馆壁,主家池馆临官道，门对琅玕如海岛。弟子读书编绿蒲，词人琢句思芳草。忆昨送客悲年华，隔帘微雨东风斜。春光满眼忽自醉，墙西一树樱桃花。,4
Song,王韶,其二,鄂陵事稀简。,3
Yuan,吴澄,豫章贡院即事奉和云林提举晚春閒居旧韵,客里秋光好，归心不厌迟。墙低孤塔见，院静一帘垂。隔纸闻风怒，临阶看日移。宛然似三径，未负菊花期。,4
Song,丁宥,水龙吟,雁风吹裂云痕，小楼一线斜阳影。残蝉抱柳，寒蛩入户，凄音忍听。愁不禁秋，梦还惊客，青灯孤枕。未更深，早是梧桐泫露，那更度、兰宵永。空叹银屏金井。醉乡醒、温柔乡冷。征尘倦扑，闲花谩舞，何心管领。葱指冰弦，蕙怀春锦，楚梅风韵。怅芙蓉城杳，蓝云依黯，锁巫峰暝。,3
Ming,包士瞻,坐江阁,独向空波坐，高林自夕阳。风檐翻鸟毳，水槛递荷香。吴楚双眸尽，乾坤一水凉。翩翩鸿鹄志，不厌芰荷香。,5
Tang,嵩岳诸仙,其二,奉君酒，休叹市朝非。早知无复瑶池兴，悔驾骅骝草草归。,2
Yuan,吴澄,再和林提举韵,昼日閒庭步，秋云万里天。眼前俱实际，身外一随缘。得意浑忘老，论交岂问年。此中真乐在，不要华山眠。,4
Tang,于濆,长城,秦皇岂无德，蒙氏非不武。岂将版筑功，万里遮胡虏。团沙世所难，作垒明知苦。死者倍堪伤，僵尸犹抱杵。十年居上郡，四海谁为主。纵使骨为尘，冤名不入土。,2
Ming,叶子奇,其二,拍手阑干最上头，谪仙豪气少陵愁⑤。江山好处无多景，天地分时有此楼⑥。云气常涵江阁雨⑦，月光先占海门秋⑧。仙家鹤背如鹏背，借我扶摇九万游⑨。,5
Yuan,李齐贤,焦山,裴老开浮玉，胸襟让一焦。海吞吴地尽，山控楚天遥。蜃气窗间日，鸥声砌下潮。欲归还倚杖，松竹晚萧萧。,4
Qing,王至甸,水云亭,爽气忽无际，水云如许青。松高荫萝幄，塔远戛风铃。,6
NanBei,何逊,下直出溪边望答虞丹徒（本集误作徒丹。）敬诗,夫君美章句，席丈珍梁楚。伊余忝摄官，含毫亦禁阻。直庐去咫尺，心期得宴语。休沐乃幽栖，别离未几许。伫立日将暮，相思忽无绪。溪北映初星，桥南望行炬。九重不可越，三爵何由举。,1
Ming,释大瑸,咏史,兴庆宫西花萼楼，五王箫鼓昼同游。曲江宰相千秋鉴，才得开元二十秋。,5
NanBei,任昉,答刘孝绰诗,阅水既成澜，藏舟遂移壑。彼美洛阳子，投我怀秋作。久敬类诚言，吹嘘似嘲谑。兼称夏云尽，复陈秋树索。讵慰耋嗟人，徒深老夫托。直史兼褒贬，辖司专疾恶。九折多美疹，匪报庶良药。子其崇锋颖，春耕励秋获。,1
Yuan,李祁,和刘子伦韵奉吴孟勤,不是衰翁爱索居，只缘多病故人疏。来依陆氏三间屋，胜得刘公一纸书。同辈谩推年齿大，后生应笑老成迂。知心赖有通家子，早晚相过意迥殊。,4
Tang,王毂,春草碧色,习习东风扇，萋萋草色新。浅深千里碧，高下一时春。嫩叶舒烟际，微香动水滨。金塘明夕照，辇路惹芳尘。造化功何广，阳和力自均。今当发生日，沥恳祝良辰。,2
Ming,王淮,刘阮天台谣,天台山，乃在钱塘之南，瓯越之间。上有撑云挂日千丈高峰挺岌巘，下有奔雷喷雪万仞深壑流潺湲。银河倒泻石梁滑，自非仙风道骨谁能攀。紫芝吹香绿烟暖，碧桃影锁青霞闲。是为上清玉平洞天府，楼阁十二神仙寰。中有绰约两姝子，玉为肌肤花为颜。壶里乾坤贮甲子，鼎中龙虎烧灵丹。彼美刘阮郎，采药于此携倾筐。幽寻远去不知极，遂使归路迷羊肠。载饥载渴日云暮，欲进不进徒徬徨。且攀桃实当饥粮，且掬涧泉为渴浆。一瓢何处忽流出，知有人家居上方。再涉一水盘一冈，可人正见双姝行。双姝笑相迎，喜气回春阳。问郎来何晚，邀郎归洞房。先呼小玉排金门，推锁窗，水晶钩挂珊瑚帐，云母屏开玳瑁床。与郎夙世有缘契，愿郎结作双鸳鸯。四邻仙客来相贺，手持七宝玻璃觞。酌郎酒，劝郎尝，愿郎慎勿思故乡。烧凤烛，坰龙香，五云绚烂流祥光。青鸾歌，白鹤舞，金童吹箫玉女鼓。胡麻饭，山羊脯，劝郎饱餐心勿苦。尤云殢雨昏复晨，天家日月四时春。翠禽何事苦饶隔，窗舌唤醒思归人。郎思归心何切切，只为尘根难断绝。留郎不住送郎行，袖罗掩面难为情。携手行行出洞天，归寻旧迹都茫然。但见崩城败郭惨淡照斜日，荒林故陇萧瑟凝寒烟。甫欲询子孙，子孙已是七叶传。甫欲询故人，故人枯骨消黄泉。只道山中才半载，岂知世上成千年。进无所依退无据，却忆仙家游乐处。抚心惆怅欲往从，奈此万壑千峰隔云树。仙姝有约不负人，到头毕竟还相遇。何人貌此仙家踪，缟素淅淅回灵风。黄绢索我写新句，惜无健笔为形容。举头遥望天台路，赤城霞气横天东。神仙之说未必无，但恨凡胎俗骨难轻逢。,5
NanBei,何承天,天赞,轩辕改物，以经天人。容成造历，大挠创辰。龙集有次，星纪乃分。,1
Ming,王嗣奭,普和寺,苦竹牛羊径，江干到竹扉。一松留晚照，万雀诉朝饥。香蚀炉中篆，苔乾石上衣。僧言贫亦好，过客近来稀。,5
Qing,戈涛,古槎行为梁阶平前辈作,横阶十尺烟光青，枯槎溜雨欹中庭。奇质疑遭龙火劫，遗珠黯淡蟠雷霆。肤理庚庚绣石发，古斑似结丹砂英。蛇穿螬齧蝼蚁穴，时有光怪腾宵冥。当年移植西湖种，留烟宿月延风清。递经门阑换主客，谁记岁月分衰荣。断节半衔痴瘿长，盘凹或寄华苕生。主人爱护不忍斫，环以翠筱森亭亭。时来旋绕据其腹，耸肩袖手吟咿嘤。摩挲几回增慨息，含毫渺虑悲兰成。古音琅琅响清绝，恍奏长笛开林坰。我生阅世本百感，况触孤调传商情。哦诗夜半虫语歇，空堂淅淅来秋声。,6
Ming,文渊,游湘山寺,春深按节湘南州，观风晓作湘山游。一湾流水溪桥小，万树长松野径幽。古寺巍巍倚苍翠，林外鸟声娱客意。撞钟击鼓迎入殿，大众和尚齐忏悔。妙明塔下无量师，庄严法相如生时。无色界天去说法，阎浮世界留真姿。灵草正满地，白云自来去。询之登甲亭，烟岚杳无处。罗浮一片石，飞来知几年。上结真空坛，下分卓锡泉。伫立巅崖人莫测，可隘九州瞻八极。胸中百万江湖忧，笑指蓬莱归未得。,5
Ming,王彦泓,其六,画壁前朝寺，阴森夹径松。偶来双骑白，时度一衫红。脱钏供香像，悬翻绣毒龙。那堪歌舞席，近在讲堂东。,5
Ming,王韦,啸台,此地曾舒啸，高台峙夕曛。危峰几欲堕，志士不堪闻。春树依黄鸟，秋郊散白云。如何一激发，千载播清芬。,5
Tang,李嘉祐,句容县东青阳馆作,句曲千峰暮，归人向远烟。风摇近水叶，云护欲晴天。夕照留山馆，秋光落草田。征途傍斜日，一骑独翩翩。,2
Tang,王毂,其二,青童递酒金觞疾，列坐红霞神气逸。笑说留连数日间，已是人间一千日。,2
Qing,于源,梁武帝翻经铜签歌,白铁铸错江山促，黄金布佛君身赎。老僧垂眼定蒲团，梦中已换兴亡局。萧梁天子爱看经，佞佛痴心佛有灵。愿竭铜山输老衲，自宣贝叶忏耄龄。荷荷菩萨云中坐，慈悲不救台城饿。钟磬声沈梵筴灰，一朝共逐金瓯破。留得翻经数寸签，铜花绿带土花黏。纪年犹识官家造，想见谈禅法地严。雨花台前花作雨，袈裟送了英雄主。天花无香铜自腥，且把残书翻日午。成佛升天一笑休，六朝去远水东流。牙签万卷留天地，待访昭明《文选》楼。,6
Song,王鈇,蝶,粉翼琼须似剪裁，飞飞自远逐香来。花间得意情多恨，应笑王孙殢酒杯。,3
Qing,方文,三月十九日作 其一,年年今日强登高，独立南峰北向号。漫野玄云天色晦，美人黄土我心劳。虚疑杨柳牵愁绪，不忍沧浪鉴鬓毛。前辈有谁同此恨，雪庵和尚读离骚。,6
Song,□阳,八声甘州 寿国太夫人,渐纷纷、木叶下亭皋，秋容际寒空。庆屏山南畔、龟游绿藻，鹤舞青松。缥缈非烟非雾，喜色有无中。帘幕金风细，香篆濛濛。好是庭闱称寿，簇舞裙歌板，欢意重重。况芝兰满砌，行见黑头公。看升平、乌栖画戟，更重开、大国荷荣封。人难老，年年醉赏，满院芙蓉。,3
Song,王初,舟次汴堤,曲岸兰丛雁飞起，野客维舟碧烟里。竿头五两转天风，白日杨花满流水。,3
Yuan,王丹桂,忆王孙,不持斋戒不看经。不论金丹共五行。玉瑟闲调月正明。韵轻清。响彻瑶台十二层。,4
Song,王尧臣,怀天台隐士,先生高蹈晦岩扉，沐发晞阳远帝晖。自是鸾皇终瑞世，莫同鱼鸟便忘机。江凫汎汎随波远，朔雁冥冥避弋归。他日彤庭如应聘，梦魂休绕故山薇。,3
Song,王宗贤,大涤山,穹崇千尺压群峦，终日登临兴未阑。佳趣清幽尘自涤，升天犹有许君坛。,3
NanBei,陈叔宝,三妇艳词十一首 其一,大妇避秋风，中妇夜床空。小妇初两髻，含娇新脸红。得意非霰日，可怜那可同。,1
Ming,王清,游青山,天际芙蓉紫翠重，岩前古庙倚长松。阴廊碑断苍苔合，空洞云归碧筱封。争树有时喧鸟雀，殷雷无地走蛟龙。题诗却忆登临日，曾醉烟霞最上峰。,5
Yuan,契逊,山雨,一夜山中雨，风吹屋上茅。不知溪水长，祇觉钓船高。,4
Song,方希觉,及瓜将行留别南山,南山陈迹遍搜寻，好景森罗直万金。别后不知谁念我，经营偏费主人心。,3
Ming,王逢,重游光相洞,霜叶下枫楠，苍青石洞𧮳。六丁非假凿，大禹若为探。下接炎州海，幽生白日岚。人传古尊宿，曾此作禅龛。,5
Song,方一夔,秋晚杂兴十二首 其一,深秋转萧索，木叶满荒城。逝水流年景，西风逆旅情。圉监通马语，笼养变禽鸣。吾道知衰久，人都一概声。,3
Ming,尹洁,春日。吟示大手,鸟哢和风柳惹烟，池波滟滟草绵绵。个中春色无时尽，人世欢娱只少年。,5
Ming,尹春年,奉赠宋明仲。兼示朴君实（庚申） 其二,诗家真诀世无传，瞽觑聋聆百岁前。何幸砺城深得妙，不教苏李作前贤。,5
Qing,文孚,观青海图作,极目岩疆万里平，披图镫底塞霜清。摩天雪岭春无草，伏地黄河夜有声。秃发穷庐烟缥缈，乌斯朝贡路分明。九重若访安边策，循吏由来胜甲兵。,6
Tang,元结,恶圆之士歌,宁方为皂，不圆为卿。宁方为污辱，不圆为显荣。,2
Yuan,李文蔚,仙吕端正好,则我这白毡帽半抢风。则我这破搭膊。落可的权遮雨。谁曾住半霎儿程途。云：报复去。道有燕青来了也。偻儸云：诺。报的哥哥得知。有燕青来了也。宋江云：着他过来。偻儸云：着过去。正末做见科云：哥哥喏。唱：我这𥚃便爆雷也似喏罢抬头觑宋江怒科云：燕青。你来了也。正末唱：。呀。则见我保保保义哥哥怒。,4
Qing,王廷佐,游文塔,久裂不周柱，谁复东南造。削顶剌碧空，迷离云作帽。呼吸风两声，环曲独龙道。长安十里城，缩来只一隩。下视苍苍色，可畏亦可悼。,6
Yuan,吕止庵,商调知秋令 其一 为董针姑作四首,心间事，肠断时，醉墨写乌丝。千金字，织锦词。绣针儿，不比莺儿燕子。,4
Song,勾台符,其四,胚浑凿开元精结，三十六峰排截嶭。,3
NanBei,张正见,采桑,春楼曙鸟惊，蚕妾候初晴。迎风金珥落，向日玉钗明。徙顾移笼影，攀钩动钏声。叶高知手弱，枝软觉身轻。人多羞借问，年少怯逢迎。恐疑夫婿远，聊复答专城。,1
NanBei,阴铿,登武昌岸望诗,游人试历览，旧迹已丘墟。巴水萦非字，楚山断类书。荒城高仞落，古柳细条疏。烟芜遂若此，当不为能居。,1
Yuan,王实甫,混江龙,端的是走轮飞鞚。车如流水马如龙。绮罗香𥚃。箫鼓声中。盛世黎民歌岁稔。太平圣主庆年丰。正遇着蕤宾节届。今日个宴赏群公。光禄寺酝江酿海。尚食局炮凤烹龙。教坊司趋跄妓女。仙音院整理丝桐。都一时向御苑来供奉。恰便似众星拱北。万水朝东。,4
Tang,方干,旅次钱塘,此地似乡国，堪为朝夕吟。云藏吴相庙，树引越山禽。潮落海人散，钟迟秋寺深。我来无旧识，谁见寂寥心。,2
NanBei,周舍,其三 明君曲,明君班五瑞，就日朝百王。充庭植鹭羽，钧天奏清商。本支同中岳，良臣安四方。盛明普日月，兆民乐未央。,1
Tang,王翰,古娥眉怨（一作相和歌辞 蛾眉怨）,君不见宜春苑中九华殿，飞阁连连直如发。白日全含朱鸟窗，流云半入苍龙阙。宫中䌽女夜无事，学凤吹箫弄清越。珠帘北卷待凉风，绣户南开向明月。忽闻天子忆蛾眉，宝凤衔花揲两螭。传声走马开金屋，夹路鸣环上玉墀。长乐彤庭宴华寝，三千美人曳花锦。灯前含笑更罗衣，帐里承恩荐瑶枕。不意君心半路回，求仙别作望仙台。琳琅禁闼遥相忆，紫翠岩房昼不开。欲向人间种桃实，先从海底觅蓬莱。蓬莱可求不可上，孤舟缥缈知何往。黄金作盘铜作茎，青天白露掌中擎。王母嫣然感君意，云车羽旆欲相迎。飞廉观前空怨慕，少君何事须相误。一朝埋没茂陵田，贱妾蛾眉不重顾。宫车晚出向南山，仙卫逶迤去不还。朝晡泣对麒麟树，树下苍苔日渐斑。人生百年夜将半，对酒长歌莫长叹。情知白日不可私，一死一生何足算。,2
Song,方惟深,谒荆公不遇,春江渺渺抱墙流，烟草茸茸一片愁。吹尽柳花人不见，青旗催日下城头。,3
Song,王巩,其二,已矣东门路，空悲未尽情。交亲踰四纪，忧患共平生。此去音容隔，徒多涕泪横。蜀山千万叠，何处是佳城。,3
Qing,王维坤,寄申三太史随叔时病假归里,骑驴供奉午桥东，谢傅声歌孰与同。为恐黑头难早相，且从白社侣生公。千门柳色沙村雨，十里荷香水阁风。岂似蛮荒愁苦吏，感春独泣乱山中。,6
Tang,王璘,句,芍药花开菩萨面，棕闾叶散野人头。,2
Yuan,叶颙,感怀,天步艰难日，人情向背秋。惭无医世术，喜免抱官囚。发愤寻青史，消愁数白鸥。草庐诸葛辈，幸出为时谋。,4
Ming,公鼐,秋歌,宵烛无余光，熠耀已在堂。萤光能几许，焉照妾中肠。,5
Ming,王鏊,送李士钦祭淮渎,相门馀旧业，使命属明禋。典礼书三望，文章睹一新。拜回桐柏暮，行处杏花春。归路恩光满，南阳有近亲。,5
Ming,王醇,城隅,城隅极秋目，暝色又闲津。无树不归鸟，好山皆属人。游应似湖冷，诗且送愁新。去土终非策，男儿愧有身。,5
WeiJin,张华,感婚诗,驾言游东邑，东邑纷禳禳。婚姻及良时，嫁娶避当梁。窈窕出闺女，嬿婉姬与姜。素颜发红华，美目流清扬。韡炜众亲盛，于我犹若常。譬彼暮春草，荣华不再阳。,0
Tang,缺名一,其十六,狼多羊数少，莫畜恶儿子。年是无限年，你身甚急速。有意造罪根，无心念诸佛。你从何处来，脓血相和出。身如水上泡，暂时还却没。魂魄游空虚，盲人入暗窟。生死如江河，波浪𧉸啾唧。,2
Song,文起传,澹山岩,拭目澹岩景，莺花三月时。洞堆钟乳石，林拥梵宫基。泉莹宜烹茗，崖穹好笔诗。胜游情未倦，又促解舟维。,3
Yuan,朱德润,游梁溪暮归,古树呼风作雅音，石梁溪渡景沈沈。山横宿霭晓晴薄，人倚曲阑秋思深。颍水空遗黄鹤恨，茂陵多感白头吟。栖迟莫厌归来晚，明月惊乌绕故林。,4
Song,卞震,其八,双阙暂随丹诏入，三峰寻与白云归。,3
Ming,尹琦,答查伊璜见赠,江流不可复，珠海问津行。世路多奇险，君心自太平。欲寻今古事，故作浪游情。笔墨随歌舞，笙歌乐盛名。,5
Ming,王龙起,寒蛩,寂寂冬夜长，灯火辉微光。寒蛩窗外鸣，皎皎月入房。何由迫人耳，髣髴在我床。感怀难就寐，曳屦步中堂。凭栏细倾听，忽绕楼上梁。风多不成曲，啾唧愁予肠。伊伊重缕缕，持此为谁伤。空檐铁马动，悲声相抑扬。正当霜漏尽，幽咽倍凄凉。,5
WeiJin,刘劭,其三,煦气成虹霓，挥袖起风尘。,0
Qing,王旒,桃花岩,几回立马望清晖，才得攀萝入翠微。一代客随流水去，三春梦逐落花飞。云山西拥峰峦尽，烟壑东开草树稀。我欲诛茅分片石，蹉跎不觉素心违。,6
Song,王之道,其二,兀坐时看屋，閒居昼掩门。吴吟聊遣兴，楚些欲招魂。否泰宜周易，行藏付鲁论。不须伤老大，眠食度朝昏。,3
Qing,王初桐,高适故里,高三十五悠悠者，半世渔樵孟诸野。健笔题诗寄草堂，才名不在岑参下。故里依然草泽滨，数家老屋自为邻。可怜我是风尘吏，兼作东西南北人。,6
Yuan,吴锳,杜门,杜门养我拙，将谓得自安。岂期窘人事，朝夕生百端。东家子乘龙，西家女乘鸾。试将谋诸妇，妇言良可叹。子不义居乡，而以廉居官。今兹用不足，羞涩将谁看。我常鬻簪珥，日为治杯盘。上堂奉我姑，怡然有馀欢。请君秉素节，琐琐毋相干。,4
WeiJin,庾肃之,山赞,悬岩沓翳，神明攸居。官府风云，怀吐川渠。昆闻天竦，五岳云停；飞峰紫蔚，辰秀太清。,0
Tang,王棨,山明松雪,高树当轩晓，长松带雪明。景疑残月在，林似野云横。密叶缘多亚，修条被压倾。曙空连嶂白，寒气到檐清。影杂青牛重，光迷皓鹤惊。披衣凝望久，无限剡溪情。,2
Qing,王鹄,重游四松庵感怀用壁上默溪上人韵寄前游诸君,八年同叩四松扉，诗龙酒虎醉夕晖。江山无恙客重到，风雪满天鹤独飞。南国佳人梦回梦，西征将士归未归。水云深处静俯仰，孤负旧时垂钓矶。,6
Qing,方昌翰,避地,避地危如巢幕燕，挈家情类触藩羊。一杯未饮心先醉，五夜含愁鬓欲霜。吾辈几人思蹈海，中原时事拟探汤。隆中圯上今何有，俯仰千秋意激昂。,6
Song,方南山,叶,高低庭树晚风吹，脱叶应难恋旧枝。莫向秋深怨零落，春深还有绿阴时。,3
Song,王晖,其二,路入龙游不见山，纵横阡陌濲江边。穿篱残笋如攒槊，夹道寒花似火燃。,3
Yuan,何致中,寓潭清,束书远尘市，侨寓画图间。花落林逾静，鸟啼春自閒。无钱邀白堕，有分老青山。不是嫌宾客，清风为掩关。,4
Song,王之道,吴兴舟中有作,大泽知何处，扁舟快此行。绮罗纷胜赏，歌吹溢欢声。茭葑春还合，波涛暮自平。临风一披拂，谁识未归情。,3
NanBei,萧子云,玄圃园讲赋,曰天监之十七。属储德之方宣，惟玉帛之光盛，信昌符之在焉。于是上照天，下漏泉，轮囷之气吐烟，日月之景扬员。乃圣武之龙飞，载为家于天下，思承规于景数，遂长发而明社。若重光于有周，似二英于皇夏；方前星而列曜，播洪钟于胤雅。去兹永福，来即东朝。文物是纪，声明是昭。发玄章于粉缋，靡青緌于翠翘；銮纳那而垂藻，笳和鸣以承箫。载锡其光，令闻令望。察情幄帐，护齿虞庠。性与天道，言为圭璋，《诗》、《史》遥集，《礼》、《易》翱翔。义华洛水，文丽清漳。昔七觉之吐华，高人天而为长。道西被乎日用，法东流而未朗。故授神别于文昌，寄宝船于明两。异昔谈而同世，亦千年而影响。闻填填之法雷，见慧云之初爽。真如之轨既接，发挥之功已蹑。开金泥，剖玉牒，削蒸栗之简，采罗树之叶。石室灵篇，南宫神箧，所以一音不已，而待规重矩叠者矣。惟至人之讲道，必山林之间旷。彼柰园与杏坛，深净名与素王。模清游之浩养，拟乐贤之隆壮。睿情杳然，是焉供帐。乃高谈玄圃之苑，张乐宣猷之上。观夫灵圃要妙，总禁林之叫穴条。禀辇道之三星，躔离宫之六曜。写溟浚沼，方华作峭。其山则峛崺貏豸，硱磳屈诡，坂墀截薛，夏含霜雪。下则溪壑泓澄，虹螮降升；上则青霄丹气，云霞郁蒸。金华琳碧，银烛碝石；藻玉摛白，丹瑕流赤。周以玉树灌丛，紫桂香枫，筼筜含人，桃枝育虫。妙草的烁，灵果垂葼；长卿寒翠，简子秋红。崖戴云而吐雨，木鸣条而起风。中有兰渚华池，渌流鼎泞，激水推移，弥望杳溟。倒飞阁之嵯峨，漾钓台而浮回。张翠帐于鸿船，泛羽旒于雀。是杉鸡绣质，木容锦章，戴胜吐绶，鸀鹡鸥香。璧龟紫鳖，瀢湤碧砂；离徙比目，累绮红虾。漂青纶之蓑折，荡碧组之鬖髟沙。铜龟受水而独涌，石鲸吐浪而戴华。所以藉园御之壮观，将仿像于毗耶。于是清宫广癖，宿设宵张，华灯熠曜，火树散芒，敛闪六尺，笼丛九光。颖若流金之出沙屿，粲若列宿之动天潢。朝曭朗而戒旦，云依霏而卷簇。轻辇西园，齐宫北郁；文卫济济，僧徒肃肃。法鼓朗而震音，众香馝而流馥。亦有百兽，旼旼穆穆，云车九层，芝驾四鹿。吴姬楚艳，胡笳燕筑；常从名倡，戏马蹋鞠。巡少阳，渡紫复，绕崇贤，啖承禄。扬散华之飘飖，响清梵于林木。灯王归而赠筵，香积来而献熟。似众圣之乘空，若能仁之在目。既而俄轩有睟，肆筵授几，高殿肃而神严，微言欣而奏理。焕嘉语于丹青，得亲承于音旨。智周物而为心，情研几而尽谛。言超超而出象，理亹亹而逾系。类炙两娱心之谈未足云，晋储真假之理岂能逮。史臣乃载笔撰功，请事其职，赋金相玉式。世既闻甘露之言，民已登仁寿之域矣。将奉瑶宫之轪，陪云楼之轼。福穰穰，委如山，长莫长，永无极。,1
Song,丘岳,自淮梱代归领累偕亲友游虎丘偶成数语以纪岁月时淳祐庚戌七月廿五日,一目四苍莽，突然见林丘。飞来灵鹫峰，幻出蓬莱洲。浮图高崒嵂，石径通深幽。生公讲经台，曾闻石点头。剑池杳无底，脩绠汲寒流。千古诧奇传，兹事还是不。我来秋向深，良苗匝平畴。忧国愿年丰，一稔销百忧。,3
Qing,方浚颐,寄徐孟卿观察时返扬州,去年君从夜郎来，珊珊瘦骨如冻梅。使我相见不相识，五月一把西园杯。忆昔轰饮黄金台，舍人意熊殊雄恢。谈兵虎帐倚长剑，道路蹴踏骅骝开。上谷四野甘棠栽，召父杜母民皆孩。绣衣持节行万里，乌撒未靖烽火灾。牂牁江边往复回，支离卧床药鼎煨。有缘奉使到南海，宛若得雨生枯荄。为言频年病缠絯，宦味已淡名心灰。六榕寺远卜邻近，纳凉煮茗时追陪。世间何地非邛崃，太息福萌旋祸胎。林逋诗意善领略，松竹惯结间中媒。黄岑插天高磊嵬，度岭舣舟湘水隈。尺书迢递附宾雁，打鼓扬帆归思催。急流勇退洵壮哉，先生自处材不材。二分明月总无恙，蜀冈照冷青莓苔。量珠束雪未易才，玉山逊此白皑皑。无聊且读《货殖传》，陶朱千古称奇侅。燕雀在罗雉入罝，故应恋栈忘驽骀。乾坤到处可流寓，谩云故里生蒿莱。诗酒硉兀还毰毸。狂兴那顾俗子咍。我知腰脚陡然健，随风唾出皆琼瑰。厉园踪迹希王裴。举觞独少濠梁崔。会须明岁别炎峤，去访淮东苍翠堆。,6
Ming,王九思,官兵至盗去有作,闻道仇元帅，行兵捷有神。嫖姚真汉将，王剪是秦人。父老持牛酒，儿童识虎臣。穷愁怜白首，悬望息黄巾。,5
Song,王拱辰,老苏先生挽词,气得岷峨秀，才推贾马优。未承宣室问，空有茂陵求。玩易穷三圣，论书正九畴。欲知歆向学，二子继弓裘。,3
WeiJin,湛方生,秋夜诗 其二,白露霏以静降。,0
Tang,王梵志,其九,尊人共客语，侧立在傍听。莫向前头闹，喧乱作鸦鸣。,2
Ming,史可程,沁园春 戒词,巧不馀从，穷偏吾恋，非君莫俦。奈鹘林笳奏，谁歌子夜，燕梁泥落，久罢秦讴。北里伤离，西昆忏业，绮丽徒增识者羞。君须记，莫频亲兰畹，宁淬蓉钩。槐宫梦冷沧州。又何事、贪吟羡倚楼。况花圃柳七，才堪捧敕，雄飞亚子，难免批头。歌雪何为，椎鬟吾意，从此辞君御冷游。翛然得，自餐芝佩菊，绰约清秋。,5
Tang,李子卿,兴唐寺圣容瑞光赋（以天地澄霁高相辉烛为韵）,中国之至圣兮。西方之大仙。凝旒为出代之日。立极是分身之年。不然者。何以垂其拱而镜清四海。建其像而烛耀三天。故知有相无相而双合。前圣后圣而两全。不仪刑乎。何以表三身之义。不镕范乎。何以塞万人之意。乃命凫氏立法。冬官蒇事。写真于会玉之庭。鼓铸于布金之地。炎帝司火。飞廉扇吹。九天下观。百神旁伺。声激射。气凭凌。殷尔而风雷怒。嚣然而云雾蒸。波旬下。回禄升。烁宝刹。炘金绳。忽星透而泉喷。遂烟消而气澄。圆相镜开。谓太阳新吐。真质山立。乃胚浑初凝。怡然花台。耀此金髻。睟容若动。慈眼如睇。清净而青莲始春。圆明而白月新霁。光然照夜。瑞有应于周王。像乃见时。梦岂惭于汉帝。既营珠额。仍辉玉毫。见之者宜知极乐之近。仰之者谁识须弥之高。心遂得于真正。身岂有于尘劳。乘流者于焉舍筏。滞缚者于此操刀。夫其发灵光。凝瑞相。异色傍射。晴晖远畅。阳乌自耀于旸谷之中。烛龙灭燄于钟山之上。自有顶而咸睹。历恒山而远望。赤光照室而多惭。紫气度关而应让。于是百辟奔走。万姓知归。拂尘而香云自遍。著人而花雨如飞。莫不请施璎珞。愿解宝衣。期誓心于相好。聿求福于光辉。由是我皇之作也。与圣同轨。与道合躅。降其象使天下有所观。播其光使天下有所烛。不言而人化。不欲而人足。泛兮垫溺之济巨川。焕乎重昏之照初旭。至矣哉法王之教。将万代而嗣续。,2
Ming,文嘉,泛长荡,孤舟穿苇去，冰薄动寒沙。水鸟时集树，饥羊晚到家。浮游波上梗，飘泊浪中花。惟有青山色，依然一道斜。,5
Ming,王樵,德藩招宴连珠泉沼汎舟,淑气回梁苑，光风动习池。地中琼玉溅，坐上斗星移。转舫周三岛，徵歌按四涯。夜深仍水殿，待月水中坻。,5
Qing,王宸,庚戌除夕示影山侄,莫嫌舟次逢除夕，少集宾朋兴亦嘉。一盏同添今夜酒，双镫已报隔年花。岸边送腊闻传鼓，江上迎春望使车。惟忆永阳官阁里，相将弦管笑言哗。,6
WeiJin,傅玄,歌,煌煌芙蕖。从风芬葩。照以皎日。灌以清波。阴结其实。阳发其华。金房绿叶。素株翠柯。宝剑神奇。镂象龙离。通犀文玉。明珠错地。光如电影。拟之则离。有所思兮。在天一方。何以赠之。玉佩珠璜。飞沉殊厥趣。草木以区别。鸾鹥乐山林。龙蛇安薮穴。雷师鸣钟鼓。风伯吹笙簧。西母出穴听。王父吟安厢。黄叶离高柯。丹棘坐自零。不惜棘自零。念我少弟兄。日中万影正。夕中万影倾。渡江南。采莲花。芙蓉增敷。晔若星罗。绿叶映长波。回风容与动纤柯。曲池何澹澹。芙蓉敞清源。荣华盛壮时。见者谁不赏叹。一朝光采落。故人不回颜。歌者齐弦。舞者振铎。弦铮铮。铎朗朗。所乐亦非琴。唯言琵琶与筝。能娱我心。兔捣药月间安足道。神乌戏云间安足道。青云徘徊谓我愁。我家近宫掖。易知复难忘。黄金为閤门。白玉为殿堂。,0
Ming,孔天胤,送秋渠出巡,方此惊春驶，如何动使车。惠风流草际，新雨到田家。绿荫垂堤叶，红牵鹔水花。可因吏事迥，不为惜年华。,5
Yuan,吴澄,叠叶梅,罗浮梦断杳无踪，冰雪仙姿两两逢。缟袂怯单寒后袭，粉妆嫌薄晓来浓。迎风一笑知颜厚，临水相看见影重。道眼只将平等视，玉环飞燕总天容。,4
Tang,僧可朋,句,来多不似客，坐久却垂帘。虹收千嶂雨，潮展半江天。诗因试客分题僻，棋为饶人下著低。伤心尽日有啼鸟，独步残春空落花。唯陪北楚三千客，多话东林十八贤。乍当暖景飞仍慢，欲就芳丛舞更高。,2
Ming,丘敦,其二,相如若是薄情人，那得椒房买赋金。故剑尚求人岂弃，文君莫动白头吟。,5
Tang,失撰人名,柘枝词①,将军奉命即须行，塞外领彊兵。闻道烽烟动，腰间宝剑匣中鸣。,2
Ming,王士性,游金山,金山一拳石，杳然天宇涵。朱甍连万瓦，梵宇俯澄湍。海月开夕霁，天风散朝岚。长江咫尺地，天舆隔东南。水府淼莫测，骊颔谁许探。若为拾金人，骤至启石函。卜筑嵌空窦，犹然坐瞿昙。回首挹浮图，贝叶声喃喃。真境不再得，何时早投簪。回光坐水观，弥勒好同龛。,5
Ming,僧文湛,秦淮桥,秦淮两岸夕阳明，路绕青山客自行。六代豪华何处是，寒潮空打石头城。,5
Qing,方绩,送客楚游,武昌官路汉江堤，细雨东风正作泥。莫倚平生善吹笛，梅花落在庾楼西。,6
Yuan,方一夔,早行,早行理归装，残灯耿曙光。开门半山月，立马一庭霜。钟响知云寺，波声认石梁。脩途留不住，去去出山庄。,4
Qing,于云升,石桥望月,舍南舍北水争流，人静桥空夜色幽。漫倚阑干成小立，仰看明月恰当头。疏疏风散红莲渚，淡淡烟横白荻洲。隔浦邻舟归欲尽，渔歌声断一天秋。,6
Song,王氏,戏咏白罗系髻,香罗如雪缕新裁，惹在乌云不放回。还似远山秋水际，夜来吹散一枝梅。,3
Song,毛幵,水调歌头 其四 送周元特,汉代李元礼，江左管夷吾。英姿雅望，凛凛玉立冠中都。礧磈胸中千丈，不肯低回青禁，引去卧江湖。更学鸱夷子，一舸下东吴。送公别，杯酒尽，少踌躇。旧棠阴下，几人临路拥行车。归近云天尺五，梦想经纶贤业，谈笑取单于。为问苕溪水，留得此翁无。,3
Ming,王立道,咏污渠鹤,华表归何日，乘轩事已非。终朝独含垢，所幸脱虞机。失侣频看影，长鸣似诉饥。空馀出尘意，皎皎向寒晖。,5
NanBei,裴子野,寒夜赋①,何四序之平分，处修冬而多虑。眷摇落兮遵尽，悲荏苒其云除。日腕晚而易潜，夜悠长而难曙，既而庭流皓月，阶被凝霜。风吹衣而懔懔，气空积而苍苍，袭重裘兮弗燠，炽朱火兮无光。门萧条而昼闭，夜寂寞兮无人。疏三径以负汲，结二耦而为宾。,1
Tang,僧灵业,句,洞中仙草严冬绿，江外灵山腊月青。,2
Tang,李世民,仪鸾殿早秋,寒惊蓟门叶，秋发小山枝。松阴背日转，竹影避风移。提壶菊花岸，高兴芙蓉池。欲知凉气早，巢空燕不窥。,2
Qing,孔传铎,泮水,鲁侯到今日，不知几千年。宗社凡几易，城郭亦几迁。如何一曲水，独在城南偏。昔人采芹藻，今人来种莲。相彼莲与芹，同一水上鲜。披襟歌《鲁颂》，物色固依然。千乘时戾止，车马何骈阗。嘉彼德音昭，因之遗泽传。咄哉灵光殿，漠漠生荒烟。,6
NanBei,贺文标,咏春风诗,排帘动轻幔，泛水拂垂杨。本持飘落蕊，翻送舞衣香。,1
NanBei,萧子显,咏苑中游人诗,二月春心动，游望桃花初。回身隐日扇，却步敛风裾。,1
Song,王宏,其二,青女横霜夜，神炉盛冻天。,3
Qing,王永命,宿流河驿,兴余漪阁剩清思，好住莲舟试问奇。孤鹜旧还驿路古，野鹇新报河根移。两崖翠树云中落，一枕黄涛梦际追。怕逐晓烟擎棹蚤，放歌漫兴水心期。,6
Tang,王泠然,淮南寄舍弟,昔予从不调，经岁旅淮源。念尔长相失，何时返故园。寄书迷处所，分袂隔凉温。远道俱为客，他乡共在原。归情春伴雁，愁泣夜随猿。愧见高堂上，朝朝独倚门。,2
Yuan,仇远,畅师同玉上人游茅阜 其一,朝辞二竺寺，暮宿三茅峰。红树落一叶，白云深几重。远游喜无雨，清兴尤宜冬。遥知天坛上，会与仙人逢。,4
Qing,毛奇龄,登嵩岳感怀,昔诵嵩高峻，今知乔岳尊。紫微通帝座，黄盖绕天门。中宅思伊洛，平原眺陆浑。春心千里度，极目总愁魂。,6
Tang,李彦和,送贺秘监归会稽诗,遗荣辞上国，解印适稽山。圣主流深眷，群公祖别颜。䌽帆收鉴水，紫气度函关。应是辽阳鹤，千年始一还。,2
NanBei,殷钧,细言应令诗,泛舟毛滴海，为政蜗牛国。逍遥轻尘上，指辰问南北。,1
Qing,王太岳,戏赠剑亭,广文官冷愁遭骂，子更无堂堪系马。杜陵幸可赴襟期，得钱胡不同尊斝。长安市儿厌荤膻，欲学蚁附良无缘。只有此中方一寸，空洞尚可吞湘川。忆君白晰方少年，飞骥更著珊瑚鞭。于今憔悴还蹭蹬，男儿意气绝可怜。霜髭向人颜已腆，鹔鹴更欲为谁典。愿君一室贮虚空，尘土眯人牢闭眼。,6
Yuan,李祁,送非空晦之二上人归青原,青原山气郁盘纡，去郭连村十里馀。洗钵水香晨粥后，读书灯烬晓钟初。晴天小阁收摩衲，煖日轻云护苾刍。愿得明年筋力健，径寻溪路访深居。,4
Ming,王济,游碧岩和石川韵碧岩碧弁之中峰也,历览碧岩胜，只疑尘境无。烟峦净流翠，晴瀑白跳珠。隐约瞻天姥，冥濛见太湖。丹青谁把笔，相对写新图。,5
Ming,王伯稠,秋日过子问郊居二首 其一,叶舠百转入幽溪，灌木苍藤夹岸迷。一缕炊烟小犬吠，柴门忽出竹丛西。,5
Tang,丘丹,萧山祗园寺,东晋许徵君，西方彦上人。生时犹定见，悟后了前因。灵塔多年古，高僧苦行频。碑存才记日，藤老岂知春。车骑归萧察，云林识许询。千秋不相见，悟定是吾身。,2
Yuan,仇远,闻杨大受凌吉叟吴次山诸友讣音有感二首 其一,落落霜馀树，疏疏晓后星。经年才契阔，故友半凋零。有梦怀风采，何人作墓铭。老孤无限泪，空望浙山青。,4
WeiJin,僧支遁,其二,总角敦大道，弱冠弄双玄。逡巡释长罗，高步寻帝先。妙损阶玄老，忘怀浪濠川。达观无不可，吹累皆自然。穷理增灵薪，昭昭神火传。熙怡安冲漠，优游乐静闲。膏腴无爽味，婉娈非雅弦。恢心委形度，亹亹随化迁。,0
NanBei,袁彖,游仙诗,白日三重阶，黄金九层路。采烟拂紫甍，芳风摇碧树。,1
Ming,王邦畿,秋夜,未得平情学，年来积感深。静中知肺病，夜半喜秋霖。竹响摇清梦，兰香披素襟。明朝拉朋好，高蹑北山岑。,5
Yuan,甘瑾,题喻元良义士卷,保障联民伍，乡亭习鼓鼙。檄文能倚马，舞剑每闻鸡。岭粤南踰阻，关河北望迷。载歌非杕杜，感慨为君题。,4
Tang,元结,其二 讼木魅（第二十句缺一字）,登高峰兮俯幽谷，心悴悴兮念群木。见樗栲兮相阴覆，怜梫榕兮不丰茂。见榛梗之森梢，闵枞橎兮合蠹。槢桡桡兮未坚，椲桹桹兮可屈。樒林樽兮不香，拔丰茸兮已实。岂元化之不均兮，非雨露之偏殊。谅理性之不等于顺时兮，不如瘗吾心以冥想。终念此兮不怡，佁予莫识天地之意兮。愿截恶木之根，倾枭獍之古巢。取囗童以为薪，割大木使飞焰。徯枯腐之烧焚，实非吾心之不仁惠也。岂耻夫善恶之相纷，且欲畚三河之膏壤。裨济水之清涟，将封灌乎善木。令橚橚以梴梴，尚畏乎众善之未茂兮。为众恶之所挑凌，思聚义以为曹。令敷扶以相胜，取方所以柯如兮。吾将出于南荒，求寿藤与蟠木。吾将出于东方，祈有德而来归。辅神柽与坚香，且忧颙之翩翩。又愁㺠之奔驰，及阴阳兮不和。恶此土之失时，今神柽兮不茂。使坚香兮不滋，重嗟惋兮何补。每齐心以精意，切援祝于神明。冀感通于天地，犹恐众妖兮木魅。魍魉兮山精，山误惑于灵心。经绐于言兮不听，敢引佩以指水，誓吾心兮自明。,2
Song,文同,刘生,历古推任侠，彼刘生者何。提槌击朱亥，引剑刺荆轲。饮肆扶头出，歌楼掉臂过。无人继义勇，关陇气消磨。,3
Ming,王惟俭,喜边生狱将释,白日还垂照，圜扉始被恩。西河休筑馆，东岱已归魂。无复鬓毛旧，祇应皮骨存。感时心寸折，逢客泪双痕。冤讶秦城重，狱看汉吏尊。江淹书欲上，杜笃诔何论。往哲犹闻累，馀生忽见原。秋风解网后，洒涕叙凉温。,5
Song,王奕,彭泽新县靖节祠,已曾采石酹诗仙，又拜书岩荐菊泉。京口火头才负乘，柴桑处士便归田。驰驱名并诸公驾，尸祝谁碑百世贤。近代从容人死义，后先二尹合俱传。,3
Ming,王佐,发龙湾别王惟吉张廷彦,日日摛毫纪玉音，敢期清梦到山林。贾生对策曾前席，疏傅归来更赐金。日月行瞻丹阙迥，烟霞归去草堂深。相看已是康衢叟，击壤无忘报国心。,5
Qing,尤侗,客思,梵刹新凉起薜萝，征衣萧瑟问如何。四山古木弹声急，一夜西风蛩语多。芳草似啼垂玉露，美人有梦隔银河。闲将客思题梧叶，翘首天南无雁过。,6
Ming,王汝玉,同诸友七宝泉燕集 其一,磴转青岩断，泉归绿窦深。撷芳遵涧曲，列席就萝阴。野迥寒云彻，山昏夕照沈。酒酣情未极，延赏洽幽心。,5
Song,方一夔,杂兴,旅雁南犹北，丝虫堕复粘。流年忙里过，衰发暗中添。记事推银管，寻题探玉签。区区淡生活，与世异酸甜。,3
Ming,于慎行,洛阳陌,东都佳丽地，共指斗鸡坊。挟弹妖童骑，当垆小妇妆。柳花金谷暗，槐影玉沟长。愁望飞尘起，骄騧赭汗香。,5
Yuan,何儒行,三月二日往硖石归访书堂寺,匹马昭亭路，东风日未斜。要寻丞相迹，来访野僧家。古径多芳草，幽岩半落花。甘泉一瓯冷，和醉漱烟霞。,4
Tang,李益,送同落第者东归,东门有行客，落日满前山。圣代谁知者，沧洲今独还。片云归海暮，流水背城闲。余亦依嵩颍，松花深闭关。,2
NanBei,张君祖,三昧经赞,迹超十三烧，戒由三昧成。贤行极妙住，道志慧以明。九本既殊动，四禅不同冥。渊哉不起灭，始自无从生。借问道气伦，安测泥洹灵。,1
Qing,方以智,逍遥洞（在武冈之洞口）,天地一时小，惟馀洞口宽。名山藏日月，野老剩衣冠。石向何人语，春知此岁寒。几家烟火在，题作鹿门看。,6
Ming,王越,春晓,晓起思依依，问春春欲归。酒嫌杯底浅，花恨树头稀。见客犬忽吠，避人莺乱飞。醉呼童子去，掩上小柴扉。,5
Yuan,余善,句,长桑树烂金鸡死。壶中天地小如瓜。,4
WeiJin,嵇康,答二郭诗三首（本集作五言诗三首二郭。） 其一,天下悠悠者，下京趋上京。二郭怀不群，超然来北征。乐道托莱庐，雅志无所营。良时遘其愿，遂结欢爱情。君子义是亲，恩好笃平生。寡志自生灾，屡使众衅成。豫子匿梁侧，聂政变其形。顾此怀怛惕，虑在苟自宁。今当寄他域，严驾不得停。本图终宴婉，今更不克并。二子赠嘉诗，馥如幽兰馨。恋土思所亲，不知气愤盈。,0
Ming,王廷陈,驾入,铙音传晚甸，芝火动春城。一路青阳送，千门紫气迎。龙鸾回国步，星月扈天行。大内通宵入，祥烟达旦生。,5
Song,《靖康小雅》作者,太尉镇洮军节度使同知枢密院事种公（师道）,壮哉此翁，谋深气劲。终始一节，佑我三圣。百战之馀，所料必胜。提师入援，敌詟威令。叠尽良策，众莫之听。割地增币，强邻益横。万里长城，恃为藩屏。倏嗟不禄，乱何有定。旌旗无光，兵民凄哽。馀烈昭昭，方求独盛。,3
Song,文同,睡起,寥寥公馆静，门掩似山家。竹簟屡移枕，石盘频浸花。闲多新得策，事少早休衙。一觉高舂睡，谁来伴试茶。,3
Tang,僧虚中,赠秀才,筠阳多胜致，夫子纵游遨。凤鸟瑞不见，鲈鱼价转高。门开沙觜静，船系树根牢。谁解伊人趣，村沽对郁陶。,2
Yuan,李孝光,送裕上人归仪兴,行寻桂树隐，已与菊花期。江永鱼龙夕，风高鸿雁饥。独怜相见晚，况复欲归时。楚雨枫林黑，劳予入梦思。,4
Song,王之道,和刘与可二首 其一,老来无柰懒，春至不胜情。万石嗟遗迹，双鱼谢寄声。压花朝雨重，酾酒夜泉鸣。细把君诗读，冰壶表里清。,3
Tang,王观,早行,鸡唱催人起，又生前去愁。路明残月在，山露宿云收。村店烟火动，渔家灯烛幽。趋名与趋利，行役几时休。,2
Ming,丘遂,同汉冲羽侯由三竺至法相,雨后岚光湿不飞，山空春冷尚侵衣。松欹耳帽生清响，云让肩舆入翠微。后径易过花未密，前峰难近竹深围。若为方称追随意，行到西湖始似归。,5
Yuan,王旭,木兰花慢 扬州寿纪子周,皇天忧世难，生俊乂，佐时来。有忠孝诚心，文章大手，经济雄才。他年汉庭三策，要青云高步出尘埃。儿女徒惊气岸，丹青莫状灵台。诗人清骨即仙才。何处觅蓬莱。便唤取何郎，一樽同醉，东阁官梅。充闾郁葱佳气，挽春风、都入紫霞杯。休道寿君无物，滔滔万里江淮。,4
Yuan,耶律铸,南征奏捷,宸算将雄断，天然是美谈。一征平漠北，再举下江南。须不闻漂杵，何曾见溺骖。元和歌圣德，恐未免怀惭。,4
Song,卞震,其五,积雨生残稻，苍苔入旧笼。,3
Qing,王延长,挽曾国荃联,奠东南半壁河山，卅余年内安外攘，只手扶天，百战下湖湘，允赖中兴元老；绵侯伯一门带砺，四行省服教畏神，不忘没世，千秋祀蒋阜，讴思尽瘁两江。,6
NanBei,谢惠连,塘上行,芳萱秀陵阿，菲质不足营。幸有忘忧用，移根托君庭。垂颖临清池，擢彩仰华甍。沾渥云雨润，葳蕤吐芳馨。愿君眷倾叶，留景惠馀明。,1
Tang,毛文锡,其二,貌掩巫山色，才过濯锦波。阿谁提笔上银河，月里写嫦娥。薄薄施铅粉，盈盈挂绮罗。菖蒲花役梦魂多，年代属元和。,2
Yuan,周伯琦,九月一日还自上京途中纪事十首 其一,九月滦阳道，寒烟暗远坰。有山皆积雪，无水不成冰。猎犬高于鹿，鸣鸦大似鹰。欲为风土记，问俗果谁凭。,4
Yuan,朱梦炎,送日本国僧,扶桑日本海东南，一统华夷圣化覃。杯汎鲸波三万里，经翻贝叶五千函。焚香晓礼黄金阙，杖锡时寻白石龛。佛法如天同广大，青山随处即瞿昙。,4
Yuan,吴莱,吉祥寺,一昔逢寒食，行吟采物华。风生敲槛竹，雨湿堕船花。曲坞青龙树，长滩白鹭沙。回看江上水，直去到吾家。,4
Tang,李颀,送人归沔南,梅花今正发，失路复何如。旧国云山在，新年风景馀。春饶汉阳梦，日寄武陵书。可即明时老，临川莫羡鱼。,2
WeiJin,陈窈,筝赋,伊夫筝之为体，惟高亮而殊特。应六律之修和，与七始乎消息。括八音之精要，超众器之表式。后夔创制，子野考成。列柱成律，既和且平。度中楷模，不缩不盈。总八风而熙泰，羌贯微而洞灵。牙氏攘袂而奋手，钟期倾耳以静听。奏清角之要妙，咏驺虞与鹿鸣。兽连轩而率舞，凤踉跄而集庭。泛滥浮沈，逸响发挥。翕然若绝，皎如复回。尔乃秘艳曲，卓砾殊异。周旋去留，千变万态。,0
Yuan,王沂,送萧九龄赴淮西,汉将传华胄，苏卿敝黑貂。曳裾非我事，置醴远相招。楚甸春多草，淮流日两潮。空吟小山赋，丛桂影萧萧。,4
WeiJin,庾阐,三月三日临曲水诗,暮春濯清汜，游鳞泳一壑。高泉吐东岑，洄澜自净荥。临川叠曲流，丰林映绿薄。轻舟沈飞觞，鼓枻观鱼跃。,0
Song,梦庵在居士,运庵普岩禅师像赞,松源嫡嗣，伏虎后身。接物有验，见地不亲。丛林沾润恩波阔，万古云峰翠色新。,3
Song,王岩,贫女,难把菱花照素颜，试临春水插花看。木兰船上游春子，笑指荆钗下远滩。,3
Ming,叶太叔,汎江,今晨好景气，临汜有吾曹。冬暖江心媚，天清雁翼高。野童扶画桨，山鸟认青袍。但得长逢醉，何须镊二毛。,5
Tang,王涣,其十一,少卿降北子卿还，朔野离觞惨别颜。却到茂陵唯一恸，节毛零落鬓毛斑。,2
Ming,僧文湛,送人从军,满眼黄云日色寒，不堪相送出长安。悬知后夜居延月，独挽弓槊马上看。,5
Yuan,王士元,题县令王从仕新建公宅,云斤月斧夜丁丁，大厦高堂不日成。窗户静涵秋月冷，檐槛高引晓风清。汤山岚气郁和气，冻水河声咏政声。五裤民歌怨来晚，好磨翠琰刻佳名。,4
NanBei,陆琼,栗赋,四时逸盛，百果元芳。绿梅春馥，红桃夏香。何群品之浮脆，惟此质之久长。外刺同夫拱棘，内洁甚于冰霜。伏南安而来清，列御宿而悬房。荐羞则椇榛并列，加笾则菱芡同行。金盘兮丽色，玉俎兮鲜光。周人以之战惧，大官称于柏梁。,1
Tang,元稹,咏廿四气诗 春分二月中,二气莫交争，春分雨处行。雨来看电影，云过听雷声。山色连天碧，林花向日明。梁间玄鸟语，欲似解人情。,2
NanBei,吴均,渡易水（《诗纪》云。一作荆轲歌。）,杂虏客来齐，时作在角抵。扬鞭渡易水，直至龙城西。日昏笳乱动，天曙马争嘶。不能通瀚海，无面见三齐。,1
NanBei,王金珠,阿子歌,可怜双飞凫，飞集野田头。饥食野田草，渴饮清河流。,1
Tang,李华,晚日湖上寄所思,与君为近别，不啻远相思。落日平湖上，看山对此时。,2
Yuan,王丹桂,上丹霄 本名上平西用张子云韵,得真闲，投真趣，傲萍蓬。任运命、否塞亨通。生涯寂淡，二十年罢倒金钟。头头返照，破昏蒙、灵鉴非铜。或游戏，红尘境，或栖隐，碧岩松。掌谭马、遗范馀风。驱驰造化，自然交媾虎和龙。上清仙举，要争魁、安敢耽慵。,4
Tang,于邵,释奠武成王乐章① 送神,明祀方终，备乐斯阕。黝纁就瘗，豆笾告撤。肸蚃尚馀，光景云灭。返归虚极，神心则悦。,2
Tang,李康成,江南行,杨柳青青莺欲啼，风光摇荡绿蘋齐，金阴城头日色低。日色低，情难极，水中凫鹥双比翼。,2
Tang,李白,赠升州王使君忠臣,六代帝王国，三吴佳丽城。贤人当重寄，天子借高名。巨海一边静，长江万里清。应须救赵策，未肯弃侯嬴。,2
NanBei,王叔之,甘橘赞,节重履险，操贵有恒。一树保荣，四运齐能。在质惟美，于味斯弘。异分南域，北则枳橙。,1
Tang,孔绍安,结客少年场行,结客佩吴钩，横行度陇头。雁在弓前落，云从阵后浮。吴师惊燧象，燕将警奔牛。转蓬飞不息，冰河结未流。若使三边定，当封万户侯。,2
Qing,王初桐,观磨崖碑作,七十二君辇道荒，云亭踪迹俱微茫。祖龙之碑既无字，金函玉检疑荒唐。开元天子履全盛，意气直欲无轩皇。东封自古称大典，遂令下诏开明堂。勒铭大抵示符瑞，挥洒御墨辉天章。高文或出燕许手，长篇大幅何煌煌。当时海宇本殷富，发扬蹈厉穷铺张。八分淋漓六百字，穹崖屹立三丈强。芝英鹤头体制别，笔势仿佛酸枣兼中郎。焦山鹤铭鼎铭何足数，庶与朱陵洞天岣嵝铭相方。惜哉天宝末，诸杨乱其纲。风尘澒洞一朝起，鼙鼓动地来渔阳。珠沈玉碎铜狄毁，惟有此碑终古垂琳琅。毋乃鬼神自有木甲护，不然安得风饕雨虐依旧光芒长。流传完本世间少，颇思拓之以硬黄。他时携归向吴会，什袭珍作萧斋藏。奈何梯青蹑翠必钜费，而我羞涩垂空囊。耸肩仰面百遍读，口角流沫神扬扬。信知岱宗大观此第一，秦松汉柏皆枯僵。,6
Yuan,任士林,和唐玉潜用友人韵见寄,独怜鬓雪上蓬婆，未得逢君镜水波。世上冬青高谊少，山中日录好诗多。白云明月怀安石，细雨斜风老志和。人事参商那有此，时劳相望意如何。,4
Ming,王泰际,浪淘沙,高阁掩春残。香冷衾单。满城桃李尽朱颜。自分与花同福命，长是心关。道远寄书难。盼煞平安。多因身在翠微间。归看双鸾妆镜里，一样春山。,5
Yuan,李延兴,和睦公九日韵,秋声横笛外，晓色画屏中。黄菊双头小，青山四面同。舡冲官渡雨，木落市桥风。十日燕台路，途穷兴不穷。,4
Song,冉居常,其三,珍珠络结绣衣裳，家住江南山后乡。闻道使君重行乐，争携腰鼓趁年光。,3
Yuan,周巽,青螺峰,螺峰临北渚，千古画屏开。瞰水青涵影，浮空翠作堆。江流如变酒，山好若为杯。有客吟招隐，灵泉松下来。,4
Tang,任翻,秋晚郊居,远声霜后树，秋色水边村。野径无来客，寒风自动门。海山藏日影，江月落潮痕。惆怅高飞晚，年年别故园。,2
Yuan,王仲文,赚煞尾,大的儿前赴战场中。小的儿且在寒窗下。你守着这书册琴囊砚匣。您哥哥剑洞枪林快厮杀。九死一生不当个耍。杨兴祖云：您孩儿托赖着母亲的福荫。若到阵上一战成功。但得个一官半职。改换家门。可也母亲训子有功也。正旦唱：我也不指望享荣华。只愿你无事还家。做拿锄头科：唱：我把这农具收拾为甚那。杨兴祖云：母亲。收拾农具。有是为何。正旦唱：大哥也恐怕你武不能战伐。文不解书劄。带云：还家来。有良田数顷。耕牛四角。唱：趁着个一犁春雨做生涯正旦同杨谢祖旦儿下。,4
WeiJin,王齐之,念佛三昧诗四首 其一,妙用在幽，涉有览无。神由昧彻，识以照粗。积微自引，因功本虚。泯彼三观，忘此毫馀。,0
Ming,王孙兰,风阻阳村,咫尺津门近，寒风当昼号。众音在林越，小水亦波涛。沙际群鸥隐，云端一鹰高。停桡频怅望，无事转忉忉。,5
Song,淮上女,减字木兰花,淮山隐隐。千里云峰千里恨。淮水悠悠。万顷烟波万顷愁。山长水远。遮住行人东望眼。恨旧愁新。有泪无言对晚春。,3
Ming,王清,罗丛岩,凿破金鳌背，虚明一窍通。洞天尘世外，楼阁画图中。水冷猿啼月，山空鹤泪风。閒来足觞咏，不必叹途穷。,5
Tang,吕温,顺宗至德大圣大安孝皇帝挽歌词三首 其一,遐视轻神宝，传归属圣猷。尧功终有待，文德本无忧。坐受朝汾水，行看告岱丘。那知鼎成后，龙驭弗淹留。,2
Ming,于谦,谷日喜晴,谷日晴明好，丰年信可期。雪消风澹澹，天暖日迟迟。东作因时起，西成与岁宜。忧民无限意，对此暂舒眉。,5
Ming,叶梦熊,登小孤山,江上逢春望欲迷，直从云外得攀跻。丹邱未必人能到，珠树唯应鹤可栖。半槛烟波收楚越，一尊云雨著鲸鲵。凭空不尽翩翩思，独立苍苔听鸟啼。,5
Yuan,白朴,木兰花慢 灯夕到维扬,壮东南形胜，淮吐浪、海吞潮。记此日江都，锦帆巡幸，汴水迢遥。迷楼故应不见，琼花、底事也香消。兴废几更王霸，是非总付渔樵。谁能十万更缠腰。鹤驭尽飘飘。正绣陌珠帘，红灯闹影，三五良宵。春风竹西亭上，拌淋漓、一醉解金貂。二十四桥明月，玉人何处吹箫。,4
WeiJin,孙绰,至人高士传赞 原宪,原宪玄默，冰清玉粹。志逸九霄，身安陋术。赏景古贤。,0
Ming,方豪,常山卧雪亭,卧雪常山馆，孤吟气转雄。若逢洛阳令，闭户不相通。,5
Ming,叶颙,次李本存见寄韵（本存江西省掾寻调永喜巡检秩满寓婺之道林精舍）,陶令归官后，琴书对酒杯。未闻丹诏起，长伴白云来。梦里乡关远，闲中岁月催。草庐春渐暖，应动武侯雷。,5
Qing,王慧,秋夜梦同先慈赋诗得天上桃花之句觉后因足之,太华峰头见上真，霞衣绰约是前身。海中若木何尝夜，天上桃花不计春。瞬息去来原是幻，片时欢笑亦相亲。钟声已碎昆明劫，好向毗伽问后因。,6
Song,王奇,句,不拜春官为座主，亲逢天子作门生。,3
Ming,王岱,赠汪魏美徐兰生两隐者,西山有灵隐，松桂生岩扉。二老采薇久，十年来市稀。驻颜留黑发，饮憾著麻衣。一倍悲歌发，斜阳恸哭归。,5
WeiJin,庾肃之,松赞,流润飞津，沈精幽结，贞蕤含芳，仰拂素雪。,0
Song,壶韬,题沈知丞园,曲径芳塘百亩园，更无烦暑碍风烟。留春庭院花如锦，迎月楼台柳舞绵。邺架插书金屋底，秦筝度曲绿衣前。主人宴罢归来晚，银烛高烧月午天。,3
Yuan,汪宗臣,十一月宿于潜,蜂迷蜜瓮朮丝香，蚁泛花瓷碧玉浆。县僻人稀寒日晚，古松樛翠出危墙。,4
Tang,梓潼双灯寺僧,颂,撞来好个寄生囊。,2
Ming,王士性,五老峰,真宰无终秘，灵山开左掖。石池函玉髓，颠崖倚千尺。寒雨昼常飞，明星夜可摘。仙鹿不再至，空洞挂绝壁。何来五老人，蜕骨化兹石。我爱坐其麓，把酒酹空碧。天风下瑶台，吹我双凫舄。遥向黄山去，一片浮云白。,5
Song,王观,卜算子 送鲍浩然之浙东,水是眼波横，山是眉峰聚。欲问行人去那边，眉眼盈盈处。才始送春归，又送君归去。若到江南赶上春，千万和春住。,3
Yuan,王祎,其二,古今千载短，天地一身贫。述作须垂远，功名要及新。无心去书癖，有酒酬花神。自谓平生志，无惭食肉人。,4
Ming,尹斗寿,其五,音尘劳北望，梅柳闹东君。酒瓮非无渌，囊钱亦有文。感时花照眼，羡子句凌云。对榻知何日，逢人聊复云。,5
Song,化禅师,偈,翠竹黄花非外境，白云明月露全真。头头尽是吾家物，信手拈来不是尘。,3
Yuan,吴锳,丁巳立春,笑看风景异乡春，䌽笔题诗发兴新。遥想椒花堂上酒，醉时频说未归人。,4
Song,王岩叟,芡,水精冷浸碧丛玉，琉璃涌出青毛猬。何人采得离波澜，劈破颗颗生光寒。,3
Tang,僧文益,正月偶示颂,正月春，顺时节。情有无，皆含悦。君要知，得谁力。更问谁，教谁决。,2
Yuan,王晔,醉春风,你去那周易内显神通。怎如我六壬中识详细。也不待到家门就要算的我一身亏。你道波可有这个理。理。由你有百般的阴谋。千般的巧计。怎当我万般的堤备。,4
Ming,王应斗,其二,都道金盈世，居惟水在庭。孤操寒似雪，宦味薄如萍。鹤响闻天近，梅花彻地馨。可知民誉达，御藻特书屏。,5
Song,湖南使者,送黄行者,自有棋来不计年，古今唯是说争先。个中一著如教会，杀尽三千与大千。,3
NanBei,王僧孺,中川长望诗,长川杳难即，四望四无极。安流宁可值，愤风方未息。危帆渡中悬，孤光岩下昃。岸际树难辨，云中鸟易识。莫恨东复西，谁知迂且直。故乡相思者，当春爱颜色。独写千行泪，谁同万里忆。,1
Tang,丁仙芝,长宁公主旧山池,平阳旧池馆，寂寞使人愁。座卷流黄簟，帘垂白玉钩。庭闲花自落，门闭水空流。追想吹箫处，应随仙鹤游。,2
Yuan,吴存,其四,尘网栖栖三十秋，青春背我已堪羞。书留后世扬雄赏，诗带前生杜甫愁。隐去只须名谩记，病来方始悟浮休。明年定买舟如叶，小住东风杜若洲。,4
Yuan,山主,临江仙,波冲落迦山际浩，嵯峨嫩草绵绵。名花妖艳满长川。莺啼猿噪，翠岭吐祥烟。紫雾朦胧遮媚景，红花淡锁岩前。琼楼钟撞命群贤。香云影里，尽日讲金言。,4
Qing,僧元璟,喜黄梨洲徵君过鹿峰,诸生方扫讲台花，更舁篮舆到若耶。正是可怜寒食后，乌巾白发倚风斜。,6
Yuan,周巽,以和靖处士疏影横斜水清浅暗香浮动月黄昏两句为韵赋诗十四首 其一,江上逢花处，山阴飞雪初。人怜孤树瘦，春寄一枝疏。澹白流纤月，芳魂返太虚。遥思林下路，和靖苦吟馀。,4
Qing,丁澎,其四,千丈悬崖撼石闾，扪萝叠磴倒衣裾。孤峰半落天疑尽，绝顶平临日乍舒。帝女珠宫喧象佩，仙官绛节驻銮车。白云尚见封中起，笙鹤如闻度碧虚。,6
Qing,王善宗,台湾八景（西屿落霞）,夕照西山尚未昏，落霞倒影碧天痕。风飘草木残红映，月色依稀上晚村。,6
Qing,方玉润,题伯牙台,江风吹断楚山青，一曲泠泠思欲沈。自古解人偏薄命，从来绝调少知音。秋高雁落平沙远，夜静龙吟大泽深。谁信灵弦多变徵，荒台戎马最关心。,6
Qing,于敏中,赠介福联,天下文章同轨辙；门墙桃李半公卿。,6
Qing,王中溎,弁山积雪,难分玉柱与金庭，咏罢霓裳舞袖停。银海波翻龙护甲，瑶台花满鹤添丁。林栖月魄浑同白，梅压云鬟不露青。披氅风流虽已渺，百年吨曲有余馨。,6
Ming,王履,因树木翳密不能冠巾但科头上下然时被罥发,如此头颅已自休，但知疏懒送春秋。聊曾章甫趋南越，依旧华阳老故丘。暴露不愁萧察见，钓牵还动管宁羞。明朝试问庐蒲嫳，也过名山树下不？,5
Ming,方氏,杂诗,营巢燕，声呷呷，莫使青年空岁月。可怜和氏忠且纯，何事楚君终不纳。,5
Tang,僧神晏,其三,彩笔除装色更浓，针挑疮患理难同。维摩昔日称何事，迷从西土却还东。,2
Song,史浩,赠别王虚中平江赡军,爱子诗无敌，清新日造微。解颜方一笑，折柳遽成归。苏馆凝香重，松江脍玉肥。是中如得句，无惜寄柴扉。,3
Tang,王湾,句,月华照杵空随妾，风响传砧不到君。,2
Yuan,丁鹤年,登北固山多景楼,风月无边地，乾坤有此楼。城随山北固，潮蹴海西流。眼界宽三岛，胸襟隘九州。阶前遗狠石，谁复话安刘。,4
NanBei,王枢,徐尚书座赋得阿怜诗,红莲披早露，玉貌映朝霞。飞燕啼妆罢，顾插步摇花。溘匝金钿满，参差绣领斜。暮还垂瑶帐，香灯照九华。,1
Ming,王琅,送侯若孩还洛中,千山猿叫怆离魂，一水轻帆别古墩。濒海几年随泪渡，愁怀千古向谁论。晋文土食终还国，无忌从君旧感恩。此去落花寒食候，不须惆怅老夷门。,5
NanBei,王微,其二,思妇临高台，长想凭华轩。弄弦不成曲，哀歌送苦言。箕帚留江介，良人处雁门。讵忆无衣苦，但知狐白温。日暗牛羊下，野雀满空园。孟冬寒风起，东壁正中昏。朱火独照人，抱景自愁怨。谁知心思乱，所思不可论。,1
Yuan,李隼,送危太朴还京,九重阊阖启朱扉，宫树阴阴昼漏稀。东观日华浮象阙，上方云气动龙旂。平明玉殿传宣入，薄暮金门待诏归。最说相如才调逸，赋成三署有光辉。,4
Ming,叶灿,抱病,别业空山里，孤灯独夜身。交游江上涘，风雨病中人。宿鸟翻深竹，溪流响乱榛。居然成小隐，日日白纶巾。,5
Ming,王佐,竹溪书院（崖山书院教谕冯光尧读书处）,绿竹映阶除，溪光四座俱。乾坤百年事，风雨半床书。老逐齐讴后，遥迎楚些馀。先生今已矣，风韵想歌鱼。,5
Ming,王嘉谟,杂兴寄山中人,十丈垂柳枝拂地，连城丰草莺啼乱。空山一望少人行，潭水虚舟自舣岸。山中伴侣久沈沦，奔走风尘愧此身。山人定自长相忆，山鸟何时不向人。,5
Yuan,王佐,赠吕希曾,十里长堤旧筑沙，桥林犹自拥高牙。九霄鸡犬神仙宅，七叶貂蝉宰相家。徐榻清风挥麈尾，谢庭春雨长兰芽。辉煌不独金符重，紫诰千函灿墨花。,4
Yuan,汪宗臣,半山寺,往事空求佛，当年误买邻。悠悠思舐犊，烟雨暗松筠。,4
Song,方为,献砚诗,金棱玉海比连城，假借文章取盛名。,3
Song,王幼玉,失调名,粉面羞搽泪满腮。,3
Ming,方孝标,答吴汉槎借读通鉴纲目 其一,可与言今古，荒边只有君。赋诗能渐朴，观史不徒文。我已中年后，心难强记分。幸将成败理，抉要与同闻。,5
Qing,丁清度,晚登锡山次陈逊其韵,秋高风力劲，乘醉上山巅。塔影沉幽涧，松声落惠泉。白头僧面壁，黄叶树参天。客散喧归鸟，层城起暮烟。,6
Ming,王彝,其五 禅窝,古屋依青润，袈裟半是苔。壁间僧影在，一坐九年来。,5
Yuan,杜本,酬虞伯生,满窗风雨夜沈沈，独对青灯万古心。徒有故人怜白发，自无奇骨换黄金。茅檐暖日须看献，竹简遗经正用寻。岂愧执鞭非所好，甘随麋鹿放山林。,4
Yuan,王浍,洞仙歌 赋榛实屏山所录,圆刚定质，混物非凡类。仁处其中静忘意。任蝶蜂狂绕，燕雀喧争，心君正，惟取清白自治。黄衣从澹泊，此个家风异，偶合阴阳弃神智。怕旁人冷眼，嫌太孤高，樽俎地、聊许松梧同器。待他日、山林不相容，请援手仙芚、要充仙贽。,4
Yuan,汪元量,其十四,偶出西湖上，新蒲绿未齐。携来鳊缩项，买得蟹团脐。问酒入新店，唤船行旧堤。乱离多杀戮，水畔几人啼。,4
Tang,李赤,姑熟杂咏（一作李白诗） 牛渚矶,绝壁临巨川，连峰势相向。乱石流洑间，回波自成浪。但惊群木秀，莫测精灵状。更听猿夜啼，忧心醉江上。,2
Tang,吕温,其二,监抚垂三纪，声徽洽万方。礼因驰道著，明自垦田彰。积渐承鸿业，从容守太康。更留园寝诏，恭听有馀芳。,2
Ming,王问,宿庄严寺与僧,落日荒江外，春风野寺中。蓬心无定着，萍迹任西东。近墅莺犹涩，绕堤花欲红。惟应把明烛，一宿与谈空。,5
NanBei,谢灵运,君子有所思行,总驾越钟陵，还顾望京畿。踯躅周名都，游目倦忘归。市廛无阨室，世族有高闱。密亲丽华苑，轩甍饰通逵。孰是金张乐，谅由燕赵诗。长夜恣酣饮，穷年弄音徽。盛往速露坠，衰来疾风飞。馀生不欢娱，何以竟暮归。寂寥曲肱子，瓢饮疗朝饥。所秉自天性，贫富岂相讥。,1
Qing,方掌珍,寒蛩,切切虫声起，辉辉月满楼。一灯初照夜，四壁共鸣秋。露重吟方歇，更残织肯休。寒衣逢未就，听此倍生愁。,6
Qing,王龙光,其八 泥泞,著屐东山座上红，游踪今试雨泥中。喜来屐齿何妨折，双足强为亡是公。,6
Ming,王恕,门联,仕于朝者，以馈遗及门为耻；仕于外者，以苞苴入都为羞。,5
Ming,王阜,游乌石山清泠台,半夜金乌池上浴，千年巨迹延芳躅。俯视崇墉接远郊，下临幽谷通天竺。霜落楼前一径开，珠林迢递绕苍崖。老衲远迎天上使，山童旋扫石边苔。九重使节青冥上，千里四方皆一望。螺女不烦江上流，龙台钓罢人何往。东望石鼓西偃旂，雁湖文笔同逶迤。法雨忽从松际落，庆云常傍日边飞。纂修大典心常赤，东阁英髦有清适。牙签锦轴灿珠玑，千军笔阵蛟龙迹。老禅与我最相知，携酒登临会有期。幡幢影里成三口，钟磬声中礼六时。划然长啸山人去，紫阁丹台隔烟雾。寒翠轩中语别时，相思寄在梅花树。,5
Song,方云翼,题宝积寺,暂脱尘闉马足埃，僧窗高卧白云堆。青山影里春酲解，黄鸟声边午梦回。坐懒且推书册去，吟清时唤茗瓯来。要知门外无车辙，十日新生一径苔。,3
Song,王度,其二,危红赊晚景，涨绿上平沙。,3
WeiJin,孙楚,出歌,茱萸出芳树颠。鲤鱼出洛水泉。白盐出河东。美豉出鲁渊。姜桂茶荈出巴蜀。椒橘木兰出高山。蓼苏出沟渠。精稗出中田。,0
Song,净圆,其五 娑婆苦,娑婆苦，终日走尘寰。不觉年光随逝水，那堪白发换朱颜。六趣任循环。今与古，谁肯死前闲。危脆利名才入手，虚华财色便追攀。荣辱片时间。,3
Yuan,王沂,其二,蚕筐八只脚，新茧已上箔。新茧上箔且莫喜，门前催租吏如鬼。小姑缲丝手不停，夜畏硕鼠朝畏蝇。织成疋素不中式，姑嫂相看机杼泣。,4
Ming,王士骐,樱桃,小鸟枝头啄欲残，美人珍惜捲帘看。霞烘的的珊瑚碎，露洗垂垂琥珀寒。素面相逢浑似醉，朱唇半吐欲成丹。若教纤手和烟折，也胜官家赤玉盘。,5
Ming,王阜,题妙峰上人寒翠轩,三山海上开，万木霜中悴。化城亘古长如春，宝树千章郁寒翠。寒翠当轩曙气新，蒲团竹几无纤尘。日迎雪竹影在地，风送雨花香袭人。玄峰上人抱高节，见性明心坐超忽。几结三生石上缘，十年独饭山中蕨。霹雳岩前旧径深，霜天朗月挂珠林。窗前卧虎依禅寂，钵里降龙听梵音。东房兀坐山中静，西竺傍通尘外境。九陌春尘礼磬声，半空海色摇幡影。天香满室定初回，遥指江南雪放梅。鸦浴石池延拄锡，鹤归瀛海影浮杯。野夫曾共西楼宿，竹外素烟茶已熟。清风两翼共谈禅，愿作双松在深谷。,5
Ming,王称,偶行山中得清冷泉,万籁晓俱寂，风泉有远音。偶随清嶂去，因到白云深。喷薄疑飞雪，冷清可照心。坐来天影澹，一曲韵瑶琴。,5
Yuan,方一夔,雨雪交作,雪晴那复雨，雨雪苦缠绵。连月无行地，穷冬不见天。穴居狸舐掌，水宿鹭联拳。更道深山里，翁饥歇午烟。,4
Qing,王子铭,史梦兰继室田太夫人九十大寿,宝婺增辉，大年锡梦；瑞云献乐，同庆长生。,6
WeiJin,孙楚,原壤赞,壤之辀张，绝灭礼教。实交仲尼，同机合奥。圣以之臧，俗以之笑。独协区外，孰知其妙。,0
NanBei,殷淡,其十一 宣德凯容乐（宣太后室。）,天枢凝耀，地纽俪辉。联光腾世，炳庆翔机。薰蔼中宇，景躔上微。玉颂镂德，金龠传徽。,1
Yuan,余嘉宾,仙机岩,薜萝烟雨擘梭飞，岩里空馀织女机。寄语金妃休忘却，殷勤持赠六铢衣。,4
Ming,王士性,游桃源,刘阮相将出洞天，洞门转盼埋苍烟。花开花落谁为主，寥落壶天几岁年。我亦天台采芝客，来往青山访陈迹。万树夭桃隔䌽霞，髣髴仙娥落空碧。记得迷津采药郎，桃花流水偶相望。隐隐胡麻来石髓，双双玉女下天香。云鬟翠黛流苏帐，伉俪不殊人世状。仙家鸡犬日日增，七日沧桑何漭荡。尘心忽自忆人间，一别仙源遂不还。白日苍苍翳旧路，琼楼玉宇掩重关。狐兔为家莽荆棘，烟雾茫茫招不得。凿石诛茆发隐沦，我与山川生气色。古陌无津不计春，敢希邂逅望仙尘。但将指点渔郎道，勿被桃源解笑人。,5
Ming,王怿,其二,自君出门来，思君千里远。辘轳系青丝，日夜团圞转。,5
Qing,尹定铉,其二,匪才诗句日颓唐，酬和名章不自量。上薄风骚今见杜，小邦曹郐只惭黄。鲸鱼翡翠看同掣，玉树蒹葭倚有光。感结虚怀推后进，一生低首抱书香。,6
Ming,王廷相,春日有怀东林别业,野亭临水曲，裁树半垂杨。戴胜鸣阴雨，鸬鹚下晚塘。人间知帝力，花发报春阳。久被浮名缚，龙墀隔梦长。,5
Ming,尹根寿,奕世贞烈二首中朝人 其一,闻说施家妇，贞心独自持。空将百年约，遽作一生嫠。哀泪看成血，孤灯对照帷。夜台龙剑合，还似结缡时。,5
Ming,王儒卿,寄吴郎,旧事巫山一梦中，佳期回首竟成空。郎心亦是浮萍草，莫怪杨花易逐风。,5
Song,释知和,偈,竹笕二三升野水，松窗七五片闲云。道人活计祇如此，留与人间作见闻。,3
NanBei,裴宪伯,朱鹭,秋来惧寒劲，岁去畏冰坚。群飞向葭下，奋羽欲南迁。暂戏龙池侧，时往凤楼前。所叹恩光歇，不得久联翩。,1
Yuan,岳榆,题顾仲瑛渔庄 其一,文竿比目出清波，翠袖香醪金叵罗。凉月团团当槛白，秋花冉冉隔帘多。,4
Tang,僧可止,山居,雪消春力展，花漫洞门垂。果长纤枝曲，岩崩直道移。重猿围浅井，斗鼠下疏篱。寒食微灯在，高风势彻陂。,2
Yuan,李昱,田头,莫怪田头望，幽怀未易论。诗题随处处，农务自村村。鹭点青山破，牛耕白水翻。出门无半里，归路任黄昏。,4
Ming,史鉴宗,南乡子,风月吴侬，绿杨门巷小桥通。一叶兰舟随处舣。烟里。落日楼台歌管起。,5
Qing,王泰际,雪中出都门,残阳深雪出离亭，蹀躞琼田酒未醒。愿以此心通洁白，能于何处著丹青。萧疏林影藏穷鸟，惨淡山容列远屏。渐次孤城漏灯火，芦沟桥畔数寒星。,6
Yuan,于立,题水竹居,隐君溪上茅斋好，绕屋竹林秋更清。放艇莫惊鸥鹭宿，吹箫还倚凤凰鸣。一川夜月芙蓉净，数亩凉云薜荔生。俗客不来清昼寂，小窗瑶瑟间书声。,4
Ming,王爱,绵山道中,昔贤栖隐地，两壁尽高山。入夏风应凛，经春花未斑。烟犹遗俗禁，庙许妒人还。立马看唐碣，神林不可攀。,5
Yuan,王彝,其二,城破生还日，依人八口存。虱添慈母线，燕绝主人门。巷叶霜垂屋，园蔬雨隔村。身经乱离苦，聊与野翁论。,4
Yuan,吕诚,露坐,虚庭坐凉夕，宵永觉衣薄。犬吠古塔铃，乌啼野城柝。感旧心孔哀，怀人兴殊恶。仰视斗杓倾，西林月初落。,4
Yuan,王鉴,送赵季文之湖州,东风官柳绿生烟，江上飞花送客船。人醉离亭金凿落，马嘶芳草锦鞍鞯。清溪绕屋浑如画，白酒盈尊不论钱。遥想政成多暇日，好诗随意入新编。,4
Qing,丁玉藻,送嵇戊门之东莞,禺山秋色远，送尔去何之。落日双忠庙，寒花九姓祠。家贫为客久，身贱得名迟。余亦同兹难，红亭酒莫辞。,6
Yuan,吴全节,获玉印,瑶瑛篆刻镇华阳，犹带宣和雨露香。玉兔有灵开地藏，金童无意得天章。九重台上增春色，万里书中耿夜光。喜遇明时荐神瑞，三君珍重护宏纲。,4
Qing,王琪,和王季安作,僻处因耽道，读书获我心。为嫌牵俗累，不厌入山深。野趣聊荒遁，才名岂陆沈。圣朝思梦卜，终忍卧园林。,6
WeiJin,成公绥,晋四厢乐歌二首 其一 王公上寿酒歌,上寿酒。乐未央。大晋应天庆。皇帝永无疆。,0
Yuan,李复,题刘松年卢仝烹茶图,老屋颓垣洛城里，绿树团阴照窗几。石床散帙有馀清，应是先生睡初起。竹炉火暖苍烟凝，碧云浮鼎香风生。白头老媪不解事，时间蚓窍苍蝇声。柴扃日高为谁启，有愧邻僧频送米。长须裹头始出门，想为韩公置双鲤。松年图此宁无情，似觉七碗通仙灵。何当更画月初出，仰天涕泗行中庭。绝怜牛李方倾轧，独羡先生保贞白。孤忠耿耿孰与同，足配能诗杜陵客。,4
Yuan,照禅师,寄玉山主人,草堂东望白云深，主人爱书如爱金。下榻每因扬执戟，得句长怀支道林。松花满树可为酒，竹笋隔帘成绿阴。我欲乘閒远相过，坐对石床弹玉琴。,4
Qing,王兆升,其七,疮痍才息后，鹰眼未全考。箸为军糈借，心因民瘼忉。催科良愧拙，抚字敢矜劳。珍重斯民意，输租谢尔曹。,6
Yuan,杜本,和何得之岁暮见寄,篱下菊斑斑，犹能傲岁寒。春风谁主宰，客梦自清安。此老怜才乏，何人惜夜阑。管宁如可友，浮海竟谁叹。,4
Yuan,李宗冽,䁬深上人,处处随缘到，经年此托踪。不言卿国远，惟指对门峰。,4
NanBei,徐勉,咏琵琶诗,虽为远道怨，翻成今日欢。含花已灼灼，类月复团团。,1
Ming,王崇庆,其三,江城蒲草日芳菲，梅子青青尚未肥。自在柳花飞薄暮，轻盈白鸟下渔矶。,5
Ming,王禹声,长至前十日朝天宫习仪分淂宫字（集袁君学宅）,蓬莱佳气蔼葱笼，赞拜遥看引上公。日至卿云传太史，阳回玉律肄歌工。旌旂晓澹瑶台月，环佩春生黍谷风。莫道君门天万里，玉皇元在蕊珠宫。,5
Yuan,李元圭,题文湖州湘中推篷图,岳王楼前湖水边，离歌惊觉鹧鸪眠。生绡一幅秋云乱，又上江南客子船。,4
Yuan,宋禧,徐氏瞻绿轩,绿竹似君子，长年不厌看。沉吟风雨夜，牢落雪霜寒。开径连书屋，临流足钓竿。眼中高节在，早晚候平安。,4
NanBei,刘显,发新林浦赠同省诗,回首望归途，山川邈离异。落日悬秋浦，归鸟飞相次。感物伤我情，惆怅怀亲懿。,1
Ming,王怿,折杨柳,佳人向叶敛青蛾，奈尔风流意绪多。枝袅绿烟迷楚驿，花含白雪艳吴歌。斜连芳树遮楼阁，曲绕横塘映绮罗。休伴梅花怨羌笛，陇头征客望乡多。,5
Yuan,王义山,其二,节麾仍帅阃，三道福星临。政澈寒潭底，人行明镜心。船中不留月，童背也无琴。谁憩甘棠下，无穷蔽芾阴。,4
Qing,尹琼华,题姜贞女画（自注：纶周女，名桂，字芳华。）,空闺工六法，取势入微茫。野渡涨秋水，远山明夕阳。古心无丽藻，淡墨有冰霜。不点双飞鸟，图中断颉颃。,6
Song,王钦臣,奉送中济经略侍郎赴镇庆州得元字,远驭寡上策，羁縻有前言。平生徙戎论，感慨江应元。家世近三河，游历多塞垣。谁言一方面，十载滞上恩。前日诏书下，旌麾方及门。部曲已稍集，始知旗鼓尊。边书尚羽急，戍卒仍云屯。东山旧部落，自昔为墙藩。铦锋固可用，内实须禾虋。胸中自有策，肯为浅见论。,3
WeiJin,云林右英夫人,其十六 二月九日夜云林作（《诗纪》云。此后入丙寅年事。）,辔景登霄晨，游宴沧浪宫。彩云绕丹霞，灵蔼散八空。上真吟琼室，高仙歌琳房。九凤唱朱籁，虚节错羽钟。交栖金庭内，结我冥中朋。俱挹玉醴津，倏忽已婴童。云何当路蹲，愆痾随日崇。,0
Yuan,杜敩,玉峡关,太行盘盘，横厉中原。近引河朔，遥缀昆仑。太原大梁，为国雄藩。壶关林虑，界于花园。鸟道崎仄，轮催马烦。怪石罗列，熊举豹蹲。连崖壁立，屹如墉垣。绝顶中断，是曰风门。俯临夜壑，仰逼朝暾。一夫独立，万骑空屯。设险甚固，王者道存。乃告守吏，爰作键阍。勒铭岩阿，宠以瑶琨。匪险在德，用戒嚣昏。,4
Tang,王毂,杂曲歌辞 苦热行（一作苦热行）,祝融南来鞭火龙，火旗焰焰烧天红。日轮当午凝不去，万国如在洪炉中。五岳翠乾云彩灭，阳侯海底愁波竭。何当一夕金风发？为我扫却天下热。,2
Qing,丁裔沆,湘灵怨,楚山青，楚江永，幽弦出水寒波动。青丝短，别恨长，碧潭浸月照微茫。声清切，惊落叶，夜半啼猿愁不歇。听悠悠，湘水流，苍梧缥缈黛云秋。猿声急，丝声咽，吹入《竹枝》转凄绝。竹烟浮，泪未收，寥天清怨泣渔舟。,6
Ming,王懋明,其六 西园,王孙开邸第，窈窕远人寰。花树春连夏，楼台水杂山。举觞空翠里，上马月明间。胜赏牵情性，时令忆往还。,5
Yuan,宋褧,游虎丘回宴舟中,名郡值佳境，良朋谐胜游。阊门暂弭节，虎丘同汎舟。岸莎欲佐舞，波鱼能听讴。对酒写高兴，不乐复何求。,4
Qing,方祖荫,其二,吾舅被祸时，兄犹归舅骨。吾兄更惨伤，遗骸荒草没。碧血化青燐，千人共一窟。阵云蔽日光，荧惑蚀圆月。草木失芳菲，阴崖阗霜雪。夜夜啸孤魂，关山悲难越。生前骨肉恩，出门使永诀。岂无梦魂来，一为江上别。惟应九泉下，甥舅同呜咽。,6
Song,丘葵,寄雪庭老子,问讯紫云老，何时立雪参。生来将满百，空界直超三。泡幻修千劫，佛应同一龛。曾师蒙印可，玄谛老方谙。,3
Yuan,密兰沙,求仙诗,刀笔相从四十年，非非是是万千千。一家富贵千家怨，半世功名百世愆。牙笏紫袍今已矣，芒鞋竹杖任悠然。有人问我蓬莱事，云在青山水在天。,4
Song,王仲修,其十二,太平无事似熙丰，天乐声和下帝宫。禽鸟也能知乐事，宫莺娇醉弄春风。,3
Tang,令狐楚,其三,却望冰河阔，前登雪岭高。征人几多在，又拟战临洮。,2
Ming,尤侗,蓟州小病,及予回马首，犹尔滞渔阳。一病家千里，孤灯泪万行。道途横枳棘，天地日冰霜。苦忆柴门卧，山妻检药囊。,5
Tang,朱存,金陵览古 石头城,五城楼雉各相望，山水英灵宅帝王。此地定由天造险，古来长恃作金汤。,2
Qing,方维仪,其二,薄命同罹骨肉哀，天涯书信远难来。愁心不似归鸿影，能逐湘江夜月回。,6
Yuan,沈贞,其七 青苗神,两旗兮分张，舞轻风兮悠扬。神之司兮我疆。原田每每兮立我青秧，不稂不莠兮无虸无蚄。时雨兮时旸，俾百谷兮登场。维神兮降康，报之肴兮蒸腯羊。,4
Ming,王谊,关山别意,莲叶未青时，沙头话别离。舟行期早发，日晏未曾移。迟回一何久，念我平生友。莫问去程遥，且尽杯中酒。君今往何处，万里长城路。路远人迹稀，黄云黯朝莫。陇阪历欹倾，双轮不暂停。时闻呜咽水，流作断肠声。驱车无少息，又度长芦北。八月雁南飞，天山草俱白。横笛在高楼，关山月里愁。离人听此曲，白尽少年头。,5
WeiJin,杨戏,其十九 黄公衡,镇北敏思，筹画有方。导师禳秽，遂事成章。偏任东隅，永命不祥。哀悲本志，放流殊疆。,0
WeiJin,挚虞,神农赞,神农居世，通变该极。民众兽鲜，乃教稼穑。聚货交市，草木播植。务济其本，不道其饰。,0
Ming,叶向高,其二,桃李深闺正及时，长教公子怨佳期。谁言侠骨非红粉，辛苦如存赵氏儿。,5
NanBei,僧达摩,付法颂,吾本来唐国，传教救迷情。一花开五叶，结果自然成。,1
Qing,王时宪,寄赠麓台用杜戏题王宰画山水图歌韵,泼墨生寒云，落笔成奇石。人间藏弆求之迫，天家亦欲观真迹。遥知奉敕写幽林，风雨惊飞殿廷壁。旧传家学娄江东，丹青妙手神明通，兴到笔健如游龙。岳岳给谏素鲠直，大有古之诤臣风。闾阎疾苦莫可比，远隔君门万千里。应诏定绘《豳风图》，不徒皴染闲山水。,6
Yuan,石子章,么篇,更问甚一岁孩儿百岁主。枉了身心活受苦。愿富贵待何如。我则待添香可也补烛。常伏侍着你这一个老姑姑同下。,4
Ming,王素娥,闷怀,妾泪非易弹，乡关渺千里。世事与愁肠，相对何人语。,5
Yuan,耶律楚材,其四,隐隐三星出，依依片月沈。鹤飞辽海阔，猿啸楚山深。柳色云沾袖，芦花雪满襟。普天秋意露，一叶坠梧林。,4
Yuan,李昱,出门,出门经过处，将身入画图。浪花吹石碎，松树挂藤枯。遇胜凭诗荅，乘危信杖扶。酒醪何处有，不吝十千沽。,4
WeiJin,陆机,梁甫吟,玉衡既已骖，羲和若飞凌。四运循环转，寒暑自相承。冉冉年时暮，迢迢天路徵。招摇东北指，大火西南升。悲风无绝响，玄云互相仍。丰冰凭川结，零露弥天凝。年命时相逝，庆云鲜克乘。履信多愆期，思顺焉足凭。慷慨临川响，非此孰为兴。哀吟梁甫巅，慷慨独拊膺。,0
Yuan,杜仁杰,解嘲呈元明府,江气冥冥江雨飞，潜夫四月著冬衣。野荼蘼谢蔷薇发，山鹧鸪啼杜宇归。青鬓渐随愁共减，素心长与慢相违。四方糊口非君事，自识飘零有是非。,4
Yuan,王佐,中年,才过中年百虑轻，独于尊酒未忘情。穷将入骨诗还拙，事不萦心梦亦清。万卷岂图金马贵，一竿当与白鸥盟。灞陵卖药原无意，女子何从识姓名。,4
Qing,尹嘉铨,董子故里,云寒树老隐孤村，董子帷空故迹存。千载有人频驻马，三年兹地不窥园。,6
Song,王仲修,其七,冒腊交春日向迟，雪残鳷鹊已多时。宫桃红小匀丹脸，御柳黄深展翠眉。,3
Tang,王勃,圣泉宴,披襟乘石磴，列籍俯春泉。兰气熏山酌，松声韵野弦。影飘垂叶外，香度落花前。兴洽林塘晚，重岩起夕烟。,2
Tang,白居易,除夜寄弟妹,感时思弟妹，不寐百忧生。万里经年别，孤灯此夜情。病容非旧日，归思逼新正。早晚重欢会，羁离各长成。,2
Yuan,房皞,和杨叔能之字韵,遭乱重相见，宽心不用悲。江山佳丽地，人物太平时。白蚁千家酒，黄花九日诗。鹿门不可隐，吾道欲安之。,4
Tang,敦煌曲子,其二 鲁女坚贞二首,儿家本是。累代簪缨。父兄皆是。佐国良臣。幼年生于闺阁。洞房深。训习礼仪足。三从四德。针黹分明。娉得良人。为国愿长征。争名定难。未有归程。徒劳公子肝肠断。谩生心。妾身如松柏。守志强过。,2
Qing,方御,舟中有感,江天风雨画凄凄，浪打孤舟独去迟。解道萍踪渺无定，相逢早怕别离时。,6
Yuan,甘瑾,龙虎冲虚张真人游仙诗二首 其一,世业神明裔，朝家礼秩优。祝釐宣室夜，赐曲鉴湖秋。海月虚瑶席，天风驷玉虬。谷神应不死，独与化为谋。,4
Ming,于成龙,恩假归里葬亲过固关作,行行复过井陉口，白发皤皤非旧颜。回首粤川多壮志，劳心闽楚少馀閒。钦承帝命巡畿辅，新沐皇恩出固关。四十年前经过地，于今一别到三山。,5
Song,万俟绍之,陆墓寺,距城才五里，野景自萧然。塘水清环寺，窑烟黑翳天。市多沽酒旅，桥列卖鱼船。欲酹宣公冢，渊陵几变迁。,3
Tang,王棨,咏菊,秋来多野菊，节应有黄花。閒叶玉如慄，满丛金出沙。池边迷瑞鹄，洞里悟仙牙。蕊散非红艳，香飘异绮葩。赠诗宜魏帝，泛酒称陶家。明日登高处，期君手不赊。,2
Ming,王世懋,毛公坛,冲举何年事，空坛向此名。泉疑丹井出，草共讲台平。地尽山形转，林深水气明。班荆坐相视，寂寂愧浮生。,5
Qing,王敔,秋初游邵阳城西酒阑有作,青山不可尽，古郡环资川。暑气息连雨，山容澹轻烟。良辰策芳屐，旧好相追旋。长吟西门曲，回首城南天。天容秋始澄，覆釜幢碧圆。舒襟惬所赏，纵论忘蹄筌。徙倚曰藏松，友云归可遄。置君桑落酒，理我桐上弦。鸣弦有希音，酒酣无俗譞。适志御清风，泠然谢拘挛。,6
Yuan,文质,城上乌,城上乌，啼攫攫。朝啼城南头，暮啼城北角。昨日妻别夫，今日母忆儿。乌啼乌啼心愈悲，征人去兮归不归？乌啼乌啼知为谁！,4
NanBei,王褒,赠周处士诗,我行无岁月，征马屡盘桓。崤曲三危岨，关重九折难。犹持汉使节，尚服楚臣冠。巢禽疑上幕，惊羽畏虚弹。飞蓬去不已，客思渐无端。壮志与时歇，生年随事阑。百龄悲促命，数刻念馀欢。云生陇坻黑，桑疏蓟北寒。鸟道无蹊径，清汉有波澜。思君化羽翮，要我铸金丹。,1
NanBei,萧子云,落日郡西齐望海山诗,渔舟暮出浦，汉女采莲归。夕云向山合，水鸟望田飞。蝉鸣早秋至，蕙草无芳菲。故隐天山北，梦想日依依。,1
Qing,王家朾,挽张之洞联,历庚子戊申大难大疑，谋国必策万全，是谓鞠躬尽瘁；创兵农工商新学新政，惟楚实居先导，公真远虑过人。,6
Ming,王履,青柯平,不识青柯义，崎崟独此平。山当攀锁处，微觉有松声。古殿云来往，游人鸟送迎。神祇香火断，连我困肠鸣。,5
Tang,蜀太妃徐氏,游丈人观谒先帝御容,共谒御容仪，还同在禁闱。笙歌喧宝殿，彩仗耀金徽。清泪沾罗袂，红霞拂绣衣。九疑山水远，无路继湘妃。,2
Tang,嵩岳诸仙,其十二,三星在天银河回，人间曙色东方来。玉苗琼蕊亦宜夜，莫使一花冲晓开。,2
Yuan,吴存,凝夜行大野湖中,湖海三生一念差，扁舟夜夜舣芦花。身经雁帛飞来地，梦绕龙梭化处家。溪语船头风力顺，露明篷隙月痕斜。若无织女支机石，谁信河源八月槎。,4
Yuan,李道纯,其四 日用,真铅真汞大丹头，采取当于罔象求。有作有为终有累，无求无执便无忧。常清常静心珠现，忘物忘机命宝周。动静两途无窒碍，不离当处是瀛州。,4
Ming,王佐,临江晚眺,活活临江水，流丹落晚霞。波光归海曲，日色近毗耶。列坐蹲危石，衔杯瞩锦沙。不堪频北望，万里帝阍赊。,5
Qing,王兰汀,集句联,眼不碍高心要下；理惟能足说皆通。,6
Ming,尹伸,病后田园杂咏,山居废墙垣，始成廊一曲。其外数折渠，尚待春泉绿。水边忌芜秽，花石当豫蓄。兰蕙此易求，盆盎生机促。植闻宜女手，根喜傍脩竹。精思在一藩，鸡豚岂胜逐。匪独爱其生，洁性不可黩。幽芬被径开，朱栏亦不俗。,5
Tang,李世民,秋暮言志,朝光浮烧野，霜华净碧空。结浪冰初镜，在径菊方丛。约岭烟深翠，分旗霞散红。抽思滋泉侧，飞想傅岩中。,2
Yuan,王尚志,季冬初三夜见月,向晚西檐月，令人生夜思。山川徂杪岁，云汉负秋期。素魄窥恒满，良宵惜屡移。清辉可揽结，脉脉寸心知。,4
Qing,毛澄,煎茶坪,陇阪从西下，连山涌巨波。一峰分井鬼，二水各江河。蜀栈孤云渺，秦川远树多。益门雄镇在，风雨拥雕戈。,6
NanBei,张缵,秋雨赋,霢霂兴乎爽节，肤寸起于曾岑，乃娱情而悦体，犹冬阳与夏阴，褰南帷以寓目，儆北户而披襟。商律戒于兹辰，凉雨感而已作。甘泉集而溟溟，油云兴而漠漠。温飙革于早暮，炎凉改于今昨。乍斜檐而上阶，或从风而洒幕。周小庭而密下，泫高枝而疏落。渌池泛澹，员波倏铄。低昂弱蓧，葳蕤丛薄。,1
Ming,叶盛,竹枝画眉图,禅房潇洒一尘无，粉墨何人著此图。我与频伽是知已，春禽那用竹间呼。,5
Yuan,王结,市庄 其一,乌府振弘规，凤阁司宛画。退食休别墅，逍遥古乐国。,4
Ming,尹祥,陜川澄心楼题咏,楼名闻已久，今日始来寻。溪舌清人耳，山颜悦我心。带沙筠垄浅，分水稻畦深。坐久探幽兴，陶然不觉吟。,5
Song,王安石,即事（张本题作径暖）,径暖草如积，山晴花更繁。纵横一川水，高下数家村。静憩鸡鸣午，荒寻犬吠昏。归来向人说，疑是武陵源。,3
Qing,王友亮,冰山雪海歌为董蕴田舍人作,冰山自古寓言耳，君到伊犁亲见来。传是尧年洪水后，朔风抟结成胚胎。扶桑十日铄不动，至今屹立万仞光皑皑。下无寸土上无树，复岭层峦莫知数。直将水体冒山名，赖有回人来凿路。路光如镜滑如油，牵马不行马亦愁。大声忽发山迸裂，片石陡绝横峰头。行人到此防飞堕，前导狼踪看几个。微生判作号寒虫，得过且图今日过。遍身起粟两脚僵，六十里同千里强。下山席地甫少憩，照眼雪海来苍茫。海无滴水雪为水，中有横梁蜿蜒起。此梁亦是雪踏成，宽可二弓袤十里。相将奋力且勉行，冻步彳亍疑摇旌。但教人马小失足，直下雪窟听无声。吁嗟乎，山巅海角人犹骇，何况山非真山海非海。过处曾惊白骨横，望时直使朱颜改。方今圣德大如天，幅员远越千古前。奇观久閟勿尽豁，足迹未到嘲张骞。君归万里谈奇绝，一室春风变冰雪。天山瀚海讵能夸，闻者心寒耳偏热。径须命驾醉乡游，此中险阻艰难俱不设。,6
Yuan,王瞒,如梦令 乍晴见月,檐际犹余残溜。帘外淡云月逗。风雨漫经旬，依旧姮娥眉皱。晴否。晴否。早是落花时候。,4
Yuan,尹志平,凤栖梧,一点灵明当内究。散尽群魔，赶退西山兽。万树琼花如锦绣。长春永占无根朽。四海云朋来往凑。上下冲和，渐觉阳生六。一道灵光通宵透。清香换了胞囊臭。,4
NanBei,冯淑妃,感琵琶弦诗,虽蒙今日宠，犹忆昔时怜。欲知心断绝，应看膝上弦。,1
Tang,石抱忠,始平谐诗,平明发始平，薄暮至何城。库塔朝云上，晃池夜月明。略彴桥头逢长史，棂星门外揖司兵。一群县尉驴骡骤，数个参军鹅鸭行。,2
WeiJin,刘思真,丑妇赋,人皆得令室，我命独何咎。不遇姜任德，正值丑恶妇。才质陋且俭，姿容剧嫫母。鹿头姿猴面，推额复出口。折頞厌楼鼻，两眼《幽页》如曰。肤如老桑皮，耳如侧两手。头如研米槌，发如掘埽帚。恶观丑仪容，不媚如铺首。暗钝拙梳髻，刻画又更丑。妆颊如狗舐，额上偏独厚。朱唇加踏血，画眉如鼠负。传粉堆颐下，面中不遍有。领如盐豉囊，袖如常拭釜。履中如和泥，爪甲长有垢。脚皲可容箸，熟视令人呕。,0
Ming,王学曾,丙戌赴谪下雉过小金山谒苏祠与诸季言别,晚泊灵洲共举杯，探奇重上妙高台。且看往哲留青史，肯谓明时弃不才。棠棣风和增缱绻，庭萱日丽重徘徊。诘朝借问阳关路，来往逢人问折梅。,5
NanBei,刘删,泛宫亭湖,回舻乘派水，举帆逐分风。滉瀁疑无际，飘扬似度空。樯乌排鸟路，船影没河宫。孤石沧波里，匡山苦雾中。寄言千金子，安知万里蓬。,1
Ming,王月,破阵子,宫粉香消睡鸭，仙衣尘满红绒。寂寞画屏春月白，冷淡花裀夜烛红。谁家玉笛风。,5
Tang,敦煌曲子词,天仙子,燕语莺啼惊教梦。羞见鸾台双舞凤。天仙别后信难通，无人问，花满洞。休把同心千遍弄。叵耐不知何处去。正时花开谁是主。满楼明月夜三更，无人语。泪如雨。便是思君肠断处。,2
Tang,介胄鬼,掷裴武公诗①,屡策羸骖历乱峋，丛岚映日昼如曛。长桥驾险浮天汉，危栈通岐触岫云。却念淮阴空得计，又嗟忠武不堪闻。废兴尽系前生数，休衒英雄勇冠军。,2
Tang,王建,饭僧,别屋炊香饭，薰辛不入家。温泉调葛面，净手摘藤花。蒲鲊除青叶，芹齑带紫芽。愿师常伴食，消气有姜茶。,2
Qing,方士庶,秋夜盼儿子家书不至,坐久月当户，露凉侵鬓丝。江湖新雁少，游子达书迟。拂簟不成梦，倚栏无限思。萤光忽明灭，已近授衣时。,6
Tang,李君房,石季伦金谷（一本有故字）园,梓泽风流地，凄凉迹尚存。残芳迷妓女，衰草忆王孙。舞态随人谢，歌声寄鸟言。池平森灌木，月落吊空园。流水悲难驻，浮云影自翻。宾阶馀藓石，车马讵喧喧。,2
Song,方梓,寄吴立夫,寻师负笈频千里，授业登堂此一时。我比栖苴宁得巳，尔如附赘亦何为。家山在望悠悠梦，舍馆相逢叠叠诗。归去尚须怜独客，为传消息报南枝。,3
Tang,王氏妇,其五,昔辞怀后会，今别便终天。新悲与旧恨，千古闭穷泉。,2
Ming,王永积,余和韵旧作一章以志感云,为寻高隐到终南，采得商芝路未谙。四座春温文字古，一泓秋碧水天涵。阶头鸠杖看俱化，颌下鹂珠许共探。古迹已同流水逝，好留明月照香龛。,5
Qing,王宾,凤山八景①,水阔烟生雨，涛高浪作声。震翻琅主峤，环拱凤山城。不藉冯夷力，能教海若惊。乘秋长一望，绝胜广陵情。,6
Tang,于良史,江上送友人,看尔动行棹，未收离别筵。千帆忽见及，乱却故人船。纷泊雁群起，逶迤沙溆连。长亭十里外，应是少人烟。,2
Tang,包佶,秋日过徐氏园林,回塘分越水，古树积吴烟。扫竹催铺席，垂萝待系船。鸟窥新罅栗，龟上半攲莲。屡入忘归地，长嗟俗事牵。,2
Tang,王无竞,和宋之问下（一作嵩）山歌,日云暮兮下嵩山，路连绵兮树石间。出谷口兮见明月，心裴回兮不能还。,2
Song,元勋,灵岩,诸仙深窟宅，石门限尘寰。空洞初不碍，风扉敞云关。高广几何许，百夫可回环。谁托遗迹在，溟濛烟雾间。羽驾此来往，朝贡想清班。西风翠屏近，藤萝莫容攀。因循再阅岁，建见亦以艰。旧闻剑门好，形势摧夷蛮。今兹固殊特，独冠江南山。少陵惜未到，我语凭谁删。,3
Tang,李冶,从萧叔子听弹琴赋得三峡流泉歌①,妾家本住巫山云，巫山流泉常自闻。玉琴弹出转寥夐，直是当时梦里听。三峡迢迢几千里，一时流入幽闺里。巨石崩崖指下生，飞泉走浪弦中起。初疑愤怒含雷风，又似呜咽流不通。回湍曲濑势将尽，时复滴沥平沙中。忆昔阮公为此曲，能令仲容听不足。一弹既罢复一弹，愿作流泉镇相续。,2
WeiJin,孙绰,秋日诗,萧瑟仲秋月，飂戾风云高。山居感时变，远客兴长谣。疏林积凉风，虚岫结凝霄。湛露洒庭林，密叶辞荣条。抚菌悲先洛，攀松羡后凋。垂纶在林野，交情远市朝。澹然古怀心，濠上岂伊遥。,0
Ming,少室灵妃,扬袂起舞歌,悠悠浩劫兮，逐逝波。茫茫大地兮，崇者山而卑者阿。何人世之迷昧兮，鹜于名利而纷拿。岂知太清之上更有神凝气谧超世乎，尘劫之外终乾坤而不磨。只俄顷兮，可以遍游于九有，笑尘世之百龄兮，仅刹那。子不见夫樵者观奕兮，烂其柯。是知清虚之理莫测，神仙之乐居多。抽子之佩慨且歌，于焉不醉兮，如此良夜何。,5
Qing,王郢玉,梦乘舟访谢玉山阻风而还,叹息经年别，音书无自通。梦回孤枕月，心折一帆风。积雪寒山外，哀猿永夜中。萍踪何处定，徙倚望飞鸿。,6
Tang,僧契此,其五,手捏青苗种福田，低头便见水中天。六根清净方成稻，退步原来是向前。,2
Tang,李憕,和户部杨员外伯成寓直,落日弥纶地，公才画省郎。词惊起草笔，坐引护衣香。双阙天河近，千门夕漏长。遥知台上宿，不独有文强。,2
Ming,尹凤岐,送朱善继使南郡,南国山川旧帝畿，皇华驷牡去騑騑。柳垂禁禦丝千缕，花绕宫墙锦一围。朝士共矜文度至，乡人争羡买臣归。明朝冀北相思处，烟树苍茫夕照微。,5
Yuan,元恺,德风亭诗 其一,亭下双旌拂绿莎，花边五马系鸣珂。挽回天籁秋声早，浸澈云阶月色多。公退不妨同坐啸，吏闲犹可共吟哦。阜财解愠南风操，时逐丝桐入浩歌。,4
Ming,王彝,其六 翻经台,云麓最高层，依依月乍升。聊因看贝叶，带露一来登。,5
NanBei,王微,七襄怨诗,藻帐越星波，玉饰渡云川。,1
Yuan,甘复,送赵文昭之沔阳知事,王孙应时辟，长才屈卑宦。风烟塞川路，舟楫望江汉。亲友不能别，离居忍分散。振迹林野隅，行李书策半。山川战伐踪，胜概溢文翰。幕府慎筹画，机务贵奇断。况彼古沔城，民生经丧乱。不有君子人，何以解愁叹。云薄九疑峰，水白湘灵岸。念君远行役，默默动离怨。,4
Qing,王嘉禄,齐云楼砖砚,月华泠浸吴城树，一片紫云飞不去。霜寒碧甃埋鸳鸯，土花蹙鳞融麝香。朱甍绮檐挂参斗，元和使君来置酒。满阑芍药啼春红，山头鲤鱼飞化龙。绿墀香尘印罗袜，可怜焦土阿房宫。鬼镫散萤寒贴贴，灰蝶栖烟抱黄叶。铜爵香姜共尔愁，玉蟾泪滴凝清秋。,6
Tang,王羡门,都中闲居,君王巡海内，北阙下明台。云物天中少，烟花岁后来。河从御苑出，山向国门开。寂寞东京里，空留贾谊才。,2
Yuan,冉琇,独立,独立春将晚，周游道正穷。江山千古后，形影百年中。士论元无的，人生各有终。临危负知已，泪落海云东。,4
Song,古成之,句,寰中有道逢千载，岭外观光祇一人。,3
Ming,王恭,送人从海城军,从军江海上，征棹去微茫。瘴雨孤城白，秋风大野黄。旌旂连蟹舍，烟火近鲛房。但使封侯贵，何须忆故乡。,5
Yuan,僧行端,悼通灵仲,古今人所共，如电闪青天。一相不二相，千年还万年。院扃云坞竹，塔面石峰莲。因想游从旧，閒心亦怅然。,4
Ming,王贯贤,陈公台,我生好古恨生迟，不见先生佐邑时。唯有高台今尚在，悠悠长系后人思。,5
Song,方回,五月十一日早问政山房三首 其一,道士携壶酒，相迎劝瓦卮。野葩芳杖屦，林霭润须眉。自说夜频醉，不知朝有饥。问曾辟谷否，擘树嚼松芝。,3
Tang,上官婉儿,其十六,暂尔游山第，淹留惜未归。霞窗明月满，涧户白云飞。书引藤为架，人将薜作衣。此真攀玩所，临睨赏光辉。,2
Ming,方豪,重至波光阁,去岁奉亲游白岳，登君画阁挹波光。秋风再向长桥渡，隔岸遥闻浊酒香。数里人烟枫桕赤，一年好景橘橙黄。凭谁拔却南阮岭，日日相过云水乡。,5
Qing,孔继涵,烟草诗千一百字,木名以时称，草名以月主。变迁物生繁，乃有烟名卉。核实丽之名，于义起乎事。独与燔爇亲，质固异香祖。烧之物为烟，意趣不相伍。远自狄鞮来，流传遍中夏。闻其初奏功，厥乃在军旅。县军营滇南，瘴气独防御。遂致百年闲，不遗一处所。灌溉勤辘轳，蓺植敌禾黍。茎方含四棱，虚中象褊苣。干直歧斯薅，叶厚力乃聚。圆椭肖甘蕉，蠢庞类大芋。秋老亦作花，荐红垂媛乳。绛华形同槚，鲜荣兼摹芐。五出差差尖，白蒂微微俯。潋潋浮风光，油油见繁膴。分种法秧田，晚力侔菜圃。状竟失稽含，性未辨俞跗。五疋高庋阁，露书启端绪。吁嗟刍豢悦，谋之无厌斁。水产及鲎蛤，陆羞遍蹄羽。效醉叶卷蒌，作辛酱糅蒟。草根与土毛，搜罗兼败腐。此更出新意，味外咸酸苦。裸虫遐裔外，国真有厌火。喷烟岂蚊母，食火岂驼父。嘘气云叆叇，隐身雾结纠。钻截分竹木，支持代谈麈。铸金置两端，五行相克拒。碧筒象鼻弯，含菂金莲炬。下空无当卮，外圆县鬲釜。人心巧取材，丝丝其中贮。薪传仗煤炱，顷刻氛妪煦。两仪鼓橐籥，万汇以气取。地动跃龙机，山崩应钟锯。一气所翕抐，不过分细巨。吸之焰扬赤，吐之云出屿。涎自喉舌生，力于顉颔鼓。赪渥上颊颧，熏灼洽肺腑。蓊蘙笑髭须，灶䆦借口辅。息息自相通，呴呴若相语。中忽喷长风，势厉气载努。亦有嗜奇人，鼻观能茹吐。亦有狡狯材，连环戏媚妩。其美在初燃，并可例以酒。炎虐之逼烁，溽湿斯注下。火尽膏中乾，蒸蓊声煎煮。力竭剩吹灰，液凝乃流卤。余气最氤氲，盘旋穴窗户。初食犹稍稍，洎兹尽率土。流布起男子，渐染及妇女。既上概衣冠，亦下逮童竖。献酬到宾朋，搜求遍穷窭。好不殊北南，畜不遗僻阻。如影偕出入，如食周寒暑。如奕代寤言，如鯈忘喜怒。或则再三止，或则日无数。或相忘噞喁，或沈酣酤醑。或云担不归，湿寒力能去。或云吐黄水，肺焦病深钜。闲有疾憎者，反讶独龃龉。装饰艳象犀，点缀太覼謱。贷䙬妙剪裁，■𦌉五杂俎。时花及草虫，针神纤手抚。零帵剩帴帛，扣砌功几许。斗绮艳云霞，光华奕昈昈。缤纷各在腰，鞶厉觿燧帍。左右用咸宜，阴阳俨分部。更有擅秘藏，别制摅机杼。刳木作方盝，楺杷成圆筥。有舟效棜禁，覆幂法盉簠。取润煎锡罐，避黬置瓦甒。取食喜频频，不复分酉午。旷日而费时，那自知其故。人利竞锥刀，竟等米盐普。顿教些须值，堆积成大贾。有明万历末，漳泉法始著。马氏淡肉果，云布散六寓。迁地岂弗良，任土声名树。兼己别本颠，土更判邾莒。深厚宜肥沃，淡薄在舄卤。但能辨根荄，不复论所处。长竿叶挨排，鱼鳞任风举。杲杲暴秋阳，班班灿文黼。柳牙浑斑斓，楮叶多𪑜𪐴。湿以藤苰膏，炒以醇酎醹。易然假火硝，闲色陈土苴。榨槽紧结束，镂划细分缕。铲刨深中央，铦■安两鐪。推荡反覆间，筋力费腰膂。高艑大车箱，络绎越县府。攈载富儿门，名目胪广簿。市墟攒细人，十十复五五。圭撮易一钱，睇视犹量估。真令散如烟，消耗两手拊。团团坐劝引，此礼其犹醵。空己靡镵涎，并未撑肠肚。地力与人工，铜帛与竹楛。其他细碎者，更难以细谱。虚糜亿兆民，潜匿为大蛊。古圣重本源，制器戒苦窳。无益之作为，乃逾闲荡矩。嗜好日迁新，竟难返淳古。一唱万千应，尝试争忭舞。非可势力遏，非可道德杜。总在作俑人，一扇变齐鲁。久竹化青宁，圆穹意楚楚。腐儒欠变通，忧杞色谈虎。耸肩作小诗，用代方言补。,6
Qing,王苹,九月十八日与杭客游千佛山余不至是山者十四年矣,孤嶂孤花漫寂寥，山灵应笑鬓萧萧。僧残老树余双寺，佛冷空泉自六朝。杖倚秋烟刚半起，袖携海气未全销。苍然华鹊斜阳外，可似西泠第几桥。,6
Qing,王邦畿,寒食,出门春已半，荒草绿平原。细雨石桥路，东风寒食村。远烟浓树色，流水澹苔痕。谁识当年恨，飘零杜宇魂。,6
Qing,尹会一,土蜂①,一室无群蜜不成，青蝇棘上莫相争。两衙早晚虽寥落，傍取名花足养生。,6
Song,丁开,漂泊岳阳遇张中行因汎舟洞庭晚宿君山联句,元气无根株，地脉有断绝。日月互吞吐，云雾自生灭。楚妃结幽想，巴客答清吷。宁知莽苍中，不假巨鳌力。势阅南纪浮，思随西风发。形影寄孤舟，吾道成鴃舌。笑谈正凌傲，俯仰不偪侧。每与景物会，未省欢娱毕。叠翠晚愔愔，堕黄秋的的。鱼龙负赑赑，独鸟去不息。旷原眇周抱，异境超慌惚。径度万顷空，忽得一拳碧。稍稍鸡犬近，依依钟梵夕。推门月微堕，煮茗香初歇。衣裳识霜信，瓶钵了禅悦。事定心源清，梦回斗柄直。周游兴欲尽，长往计未决。出门更回首，沙水荡虚白。美哉神禹功，已矣三苗国。山川长不朽，愚智俱可惜。神交正冥冥，指点空历历。慎勿语俗人，桃源恐相失。,3
Song,淳藏主,其四,无心閒淡云归洞，有影澄清月在潭。此景灼然超物外，本来成现不须参。,3
Ming,方孟式,闻砧,秋将就夜半，寒信怯无衣。清砧新弄响，愁绪倍调饥。悲霜啼颊润，怨露夕妆稀。袅袅腰如束，瘦影月光依。懒扑流萤扇，暗壁凄伊威。缝裳渐无月，徒寄远心微。金锁遥天合，开时客泪肥。风吹不到地，愿逐白云飞。,5
Tang,王贞白,入（一作出）塞,玉殿论兵事，君王诏出征。新除羽林将，曾破月支兵。惯历塞垣险，能分部落情。从今一战胜，不使虏尘生。,2
NanBei,任豫,籍田赋,瞻望圭景，咫尺三州。缅彼帝籍，百有馀年。映至德于盛位，俪列晷于微辰。纡汾阳以味旦，信尧心而禹勤。史奉载而之礼，民奏举趾之歌。膏壤千亩，与式既同。区势平易，亩陌修通。提携丘泽，眺岭面松。,1
Yuan,周驰,题赵鸥波高士图,僵卧空斋尽耐寒，门前行路雪漫漫。投炎附热非吾事，一任人将冷眼看。,4
Yuan,昂吉,七月既望日玉山主人与客晚酌于草堂中肴果既陈壶酒将泻时暑渐退月色出林树间主人乃以高秋爽气相鲜新分韵余得高字,窗外白云翻素涛，座间翠袖妒红桃。风生杨柳暑光薄，月上芙蓉秋气高。喜近山僧吟树底，更随仙子步林皋。主人才思如元白，日日题诗染彩毫。,4
Song,方泽,斯美堂,丹雘鲜鲜郡郭西，檐牙高啄翠云齐。地形旧压重城峻，天势初围叠嶂低。晚市浮烟生万瓦，晓窗寒日度双溪。庭前更有青松路，岂似桃源使客迷。,3
Qing,方士鼐,登太白楼有感,一别高楼又七年，登临恰值暮秋天。分无佳句夸名士，谁肯怜才到谪仙。山杂乱云归塔顶，江留残照落帆前。金陵十度真堪笑，赢得千丝雪满颠。,6
Qing,于右任,生日诗,昔提一杖行天下，今对千秋发浩歌。云灿月明时出现，太平洋上一头陀。,6
Ming,王养端,其三,彩雾氤氲覆禁城，西山旭日始分明。大官入捧丝纶旨，女史来收馆阁评。白凤青霞开宝宇，金盘玉碗散朱樱。南郊昨介清和节，遍赐莲花报化生。,5
Yuan,林辕,水调歌头,色象毗卢育，具足辟支离。大于人我，总名无量阿僧只。男则给孤舍卫，女则普门觉海，爱欲受根基。若乐兰那行，福报尚愆期。善财施，多宝积，广参师。因缘殊胜，顿超彼岸掬曹溪。佛说须陀含果，我得阿罗汉道，如是证菩提。第一波罗蜜，谛听可思维。,4
Tang,何涓,句,雁影数行秋半逢，渔歌一声夜深发。,2
Song,王周,过武宁县（十（《全唐诗》作九）月十九日）,行过武宁县，初晴物景和。岸回惊水急，山浅见天多。细草浓蓝泼，轻烟疋练拖。晚来何处宿，一笛起渔歌。,3
Ming,王德新,期登罗阳,罗浮烟雨满空山，千仞崖藤尚可攀。煮石眠云谁禁得，律僧翻羡老夫閒。,5
NanBei,颜师伯,自君之出矣,自君之出矣，芳帷低不举。思君如回雪，流乱无端绪。,1
Ming,文林,泰安灵岩寺,疋马强支持，长途入翠微。山高日初上，秋老树还稀。门外一溪隔，林中孤衲依。虚堂云卧冷，似醉未能归。,5
Tang,元德秀,归隐,缓步巾车出鲁山，陆浑佳处恣安閒。家无仆妾饥忘爨，自有琴书兴不阑。,2
NanBei,谢庄,自浔阳至都集道里名为诗,山经亟旋览，水牒倦敷寻。稽榭诚淹留，烟台信遐临。翔州凝寒气，秋浦结清阴。眇眇高湖旷，遥遥南陵深。青溪如委黛，黄沙似舒金。观道雷池侧，访德茅堂阴。鲁显阙微迹，秦良灭芳音。讯远博望崖，采赋梁山岑。崇馆非陈宇，茂苑岂旧林。,1
Song,尹廷高,其三,十年流落苦，鬓雪几茎侵。松菊寒归约，桑麻热客心。年荒思乐土，故病怯清砧。未遂东归志，空成梁父吟。,3
Qing,王金英,被放后出都,枕上南柯梦未成，满天落叶赋长征。亲朋共怅登程日，乡国先传下第名。萧瑟芦汀霜雁影，迢遥柳陌晚鸦情。可怜寒气深于水，独自垂鞭款段行。,6
Tang,李濯,广达楼赋（以珠帘无隔露为韵）,圣人定天保。据皇图。法乾坤之正位。当河洛而建都。閟宸居于斗极。立象魏于天衢。明堂㨖云。可以恭祖考之配。土圭测景。可以验盈缩之符。盖将以同光日月。比德唐虞。以为损之又损。不可取则观象。不壮不丽。安可威戎耀胡。乃蒇匠石。命班输。审曲之官必萃。明中之士载驱。建崇楼于阙下。耸飞阁于城隅。谅维新以朴斲。盖仍旧之规模。因子来而悦使。岂殚力以为娱。材露桐柏。阶骈珷玞。应龙蜿蟺以骧宇。猛兽赑屃以乘桴。明珰藻耀于悬井。朱鸟鶱翻于薄栌。璇题景曜。银榜霞铺。及丽谯而崛起。謺井干以相扶。月透榱璧。星悬网珠。莫不功侔造化。妙尽洪纤。雉堞相望而闇连宫阙。门闱广达而俯接闾阎。德阳傍倚。少室前瞻。散春光于玉户。拥佳气于珠帘。桂栋连云。巢仪彩凤。蓂枝擢秀。影伴初蟾。若乃皇舆戾止。羽卫龙趋。召西园之花萼。奏北里之笙竽。湛尧樽而百辟和畅。皦舜乐而四海欢愉。穷欢浃日。宴乐成需。下金屋之仙伎。出琼楼之艳姝。飞曼唱则众类斯洽。激清声则烦忧自无。皇情穆然。圣虑夕惕。数路必达。四门广辟。撤悬损膳。捐金抵璧。惧侈心之有萌。恐浇俗之未革。乃延直史。引词客。正八音。稽六籍。以为深居内视。不足以观政化。是用发号施令。将欲以省力役。虑一物之乖所。念九重而斯隔。故坐衢室以观谤。登总章而侧席。乃命遒人以劝农。宣木铎以徇路。求大隗之至道。示赫胥之太素。乐俗安居者皤皤而鼓腹。啜粟饮水者熙熙而含哺。抚薰风。歌湛露。开罪洛阳之狱。望气大庭之库。象乎帝先。廓我鼎祚。巍巍乎应天地之变通。荡荡乎作皇王之轨度。,2
Qing,尤侗,别长安五首 其一,只合渔樵老此身，底须辛苦入风尘？一官未许因人热，十口翻成为仕贫。阊阖天高逢鬼谒，江湘地远逐孤臣。非关圣世簪缨短，为有青山待逸民。,6
Ming,叶砥,雨窗杂写,僦屋西溪溪水西，避喧暂尔托幽栖。人家茶灶烟生竹，野店酒帘风满堤。花片减春随雨落，鸟声拂曙隔林啼。辋川曾记王维画，锦里惭无杜老题。,5
Tang,僧觉隐,江亭晚眺,独隐清江秋思长，晚潮初上水亭凉。海门云起双峦暝，一抹银花影夕阳。,2
Tang,文丙,牡丹,万物承春各斗奇，百花分贵近亭池。开时若也姮娥见，落日那堪公子知。诗客筵中金盏满，美人头上玉钗垂。不同寒菊舒重九，只拟清香泛酒卮。,2
Tang,任公叔,通天台赋（以洪台独存浮景在下为韵）,武皇起云阳之宫。致崇台于爽垲。就山谷之交会。得神明之所在。近瞰八极。周临四海。将端冕而不二。必垂衣而有待。是用回载天路。高标地游。依稀元圃。想象丹邱。磴道邈以特立。通天赫其无俦。托神灵于秦甸。结元气于雍邱。白日旁转。青云上浮。八垓可接于咫步。万象无逃于寸眸。是献岁春。众灵咸秩。天子乃举偫祠。撰吉日。郊上元。礼太乙。风伯陪乘。蚩尤扈跸。向甘泉以整像。届通天而挺出。既而越氛雾之涂。近星辰之境。背麟衍之五畤。面长安之万井。岐阳太华。双标象阙之形。秦岭终南。遥树轩墀之屏。蹈烟霞而有慕。洁斋戒而思眚。奉宝位之虔恭。伫神仙于光景。当其宵衣待曙。旸谷未开。钩陈匝乎营卫。天汉列其昭回。爟火周起。神光迥来。暨三山之遍登。当仰候于斯台。霭霭高躅。神祇煜煜。喜气周旋。庆云回复。召安期于沧海。降王母于黄屋。树翠玉以青葱。草灵芝以芬馥。上结䌽帜。高居耳目。斯览物以怀柔。非取爱于幽独。观乎层构陵空。形势作雄。风起而纤埃不致。雨过而瀑溜潜通。其载惟厚。其覆惟洪。所以大起于皇祚。岂独峻极于苍穹。是以拥带休徵。感通纯嘏。会歌童之曲节。彰从臣之风雅。立极人望。叶灵王者。将大汉之可追。愿侍祠于台下。,2
NanBei,江洪,和新浦侯咏鹤诗,闲园有孤鹤，摧藏信可怜。宁望春皋下，刷羽玩花钿。何时秋海上，照影弄长川。晓鸣动遥怨，夕唳感孀眠。哀咽芳林右，悯默华池边。犹冀凌云志，万里共翩翩。,1
Yuan,观通,其二,槐影风回散绿云，山光雨歇耸嶙嶙。荷衣筇杖尘氛外，清赏时闻林下人。,4
Qing,方象瑛,龙洞背,神龙穿石飞，洞壑昼常晦。人乃捷于龙，盘旋出龙背。摄衣入重云，势与风雨会。危崖千万状，不知始何代。突兀浮图高，纵横屏障大。鳞鬣树千章，泉流吐飞沫。下注不测溪，沉沉气冥昧。倘燃牛渚犀，百灵宛然在。羌山多灵奇，策名此为最。何必御风行，旷然天地外。,6
Ming,王钧,水竹居为朱克恭赋,文采风流偶晋贤，由来踪迹托林泉。候门童子清如鹤，留客轩窗小似船。锦鲤寄将书咫尺，䌽鸾飞下月婵娟。何时把酒同烧笋，却访东坡笑渭川。,5
Qing,王澍,云山阁联,三山近将引；紫极遥可攀。,6
Ming,王祎,怀郑仲舒兄弟,自叹成何事，知心更杳然。交游惟二妙，别久又三年。夜月琴声古，晨霜笔意专。京华俊游地，有日接周旋。,5
Ming,叶小鸾,其二,枝头馀叶堕声干，天外凄凄雁字寒。感别却怜双鬓影，竹窗风雨一灯看。,5
Ming,方国骅,其二,鼓刀击筑更谁堪，敢向清时说盍簪。频岁避人如旅雁，终年糊口似春蚕。挟龟问卜疑伧叟，远磬焚香辨野庵。七宝十车浑是梦，莫誇邻女早提篮。,5
Yuan,周权,次韵古琴上人,曳杖云中寺，岚生古殿阴。泉冰冬涧涩，山雨夜钟沈。酒熟村家近，梅开野岸深。松风千古意，留客听清琴。,4
Tang,僧慧棱,卷帘大悟,也大差，也大差，卷起帘来见天下。有人问我解何宗，拈起拂子擘觜打。,2
Ming,王恭,送衲子游方,乞食向人烟，心閒处处禅。浮杯江上月，浣衲涧中泉。蜀道峨眉远，庐山瀑布悬。孤云自飞去，谁得扣玄玄。,5
NanBei,沈君攸,赋得临水诗,开筵临桂水，携手望桃源。花落圆文出，风急细流翻。光浮动岸影，浪息累沙痕。沧波自可悦，濯缨何用论。,1
Tang,令狐峤,明庆节散后赠左右两街命服僧玄,却羡僧门与道门，元年今日紫衣新。可怜州县祁评事，尽向荷衣老却身。,2
NanBei,虞炎,饯谢文学离夜诗,差池燕始飞，幂历草初辉。离人怅东顾，游子怆西归。清潮已驾渚，溽露复沾衣。一乖当春聚，方掩故园扉。,1
Tang,李端,同皇甫侍御题惟一上人房,焚香居一室，尽日见空林。得道轻年暮，安禅爱夜深。东西皆是梦，存没岂关心。唯羡诸童子，持经在竹阴。,2
Tang,李晔,思帝乡,纥干山头冻杀雀。何不飞去生处乐。况我此行悠悠，未知落在何所。,2
Ming,叶春及,中秋饮潘魏叔亭子玩月得光字,中秋忽已过，明月复清光。玉镜圆将满，金尊倒欲狂。东江当户尽，北斗挂城长。不厌连宵饮，还来索酒尝。,5
Song,丁带,吴山县,潇洒吴山县，居民近百家。孤城连阜起，小市枕溪斜。土润宜栽竹，泉甘好试茶。公馀无一事，何处息纷华。,3
Qing,方澍,壬辰冬暮客次遣意二首 其一,怀人江上落芙蓉，白鸟呼群过远峰。好典敝裘沽酒去，满城春服过残冬。,6
Qing,王夫之,清远城下忆湖湘旧泊,乍放浈江峡，疑连青草湖。星河摇古岸，渔火历蒋菰。霜后迷南雁，日斜忆庙乌。佳人多楚塞，谁解赠明珠。,6
Yuan,贝琼,其五 连岩栈（天竺山后）,危栈梯空上，人行香霭中。险应踰鸟道，幽已出龙宫。日月三天近，风云一径通。何时倚飞翠，极目送孤鸿。,4
Qing,方世泰,家书,月子弯弯照铁衣，辕门吹角早霜飞。可怜隔岁家书到，只问存亡不问归。,6
Tang,李治,七夕宴悬圃二首 其一,羽盖飞天汉，凤驾越层峦。俱叹三秋阻，共叙一宵欢。璜亏夜月落，靥碎晓星残。谁能重操杼，纤手濯清澜。,2
Tang,僧利踪,临行颂三首 其三,佛性本来无阻障，众生不识难归向。若见如来成佛时，莫向世间求取相。,2
Ming,方以智,听黔调山坡羊 其一,调自边关到石城，此方弦管更多情。游人借得东风力，吹入江南后一声。,5
Song,丘浚,赠五羊太守,碧睛蛮婢头蒙布，黑面胡儿耳带环。几处楼台皆枕水，四周城郭半围山。,3
Qing,王鹄,海市,海气结，海市出，蓦地浮云耀金碧。初见云霞互明灭，陡然一起画图列。市中楼阁何玲珑，排空雉堞气郁葱。素珠泣鲛客，赤仄抛海童。珍宝纷呈莫名妙，惜无书卷高栋充。但见如山奇贝罗龟龙，龙子龙女争青红。市东宝马多雄骏，健儿飞鞚何腾躏，龙伯耀武跨隐驎。市南龙阙高嵯峨，依稀袍笏揖让多，蛟鱼鞠躬听玉珂。市西市北红楼影，鳜姿水母华妆靓，珊珊游戏凌波冷。鸳鸯沈水比目浮，帘动春风梦未醒。奇绝苍茫市之尾，窣堵波倏矗天起，僧伽影冷水云里。繁华世界骄龙公，浮云变幻惊雨工。忽然海天一碧清双瞳，万象寂灭随飘风。,6
Yuan,王佐,游上清宫,解缆探奇胜，寻真觅旧踪。水帘晴霰落，丹灶暝云笼。鸾鹤无方跨，蓬壶有路通。一声长啸罢，身在洞天中。,4
Song,尹辅,呈大德禅师,支遁行藏惠远才，几年嵩少避浮埃。八行丹诏云间落，一对紫衣天上来。诵律夜窗寒月皎，闭门秋渚白莲开。名高自达帝王听，就降殊恩不假媒。,3
WeiJin,李颙,羡夏篇,羲和游与并，朱融骋离光。照穴应时启，超川随化亡。咧咧林蜩鸣，翩翩鸣鵙翔。,0
Song,《靖康小雅》作者,真定府路兵马都钤辖刘公（翊）,将军死绥，古人所长。有如刘公，与城俱亡。兵挐常山，公以身当。生竭其勇，力挫戎行。天未悔祸，敌势益张。公虽瞑目，万古传芳。,3
Song,淳藏主,其九,渔父子歌甘露曲，拟寒山咏法灯诗。深云莫谓无人听，万像森罗历历知。,3
Tang,本净,见闻觉知偈,见闻觉知无障碍，声香味触常三昧。如鸟空中只么飞，无取无舍无憎爱。若会应处本无心，方得名为观自在。,2
Song,元积中,题安国寺,绕县江山翠剪裁，舣舟亭下重徘徊。昔承官乏因曾到，今按刑章得再来。井邑半迷新巷陌，园林犹认旧亭台。静思三十年前事，恍若邯郸一梦回。,3
Qing,方守彝,挽彭玉麟联,以刚直奇伟之行，宣悱恻忠亮之节，使天下贤否智愚，皆深严惮，此独中兴一人，是所习闻先正；忆侍游军府之日，观挥毫尊酒之间，至于今言论风采，都已莫追，空有梅花万点，不堪悲哽孤儿。,6
NanBei,阴铿,渡岸桥诗,画桥长且曲，傍险复凭流。写虹晴尚饮，图星昼不收。跨波连断岸，接路上危楼。栏高荷不及，池清影自浮。何必横南渡，方复似牵牛。,1
Ming,王绂,送叶经历致仕归建宁,十载塞垣外，一身戎马间。拜官才受赏，谢病却投閒。黄菊晚连径，白云秋满山。趣多那可及，怅望送君还。,5
Yuan,王玠,沁园春 三教一理,道曰金丹，儒曰太极，释曰玄珠。矧三教之道，本来同祖，心存至德，性悟真如。阖辟机关，抽添运用，返照回光复本初。休分别，那些儿妙处，无字称呼。虚中状若蓬壶。寂静形忘一也无。问三教根宗，谷神不死，灵源澄彻，诚意如愚。五气朝元，五常合一，五眼圆明烁太虚。仙儒佛，派殊而理一，到底同途。,4
NanBei,谢庄,烝齐应诏诗,霜露凝宸感，肃僾动天引。西郊灭湮掩，东溟起昭晋。舞风泛龙常，轮霞浮玉轫。紫阶协笙镛，金途展应朄。方见六诗和，永闻九德润。观生识幸渥，睇服惭輶吝。,1
NanBei,邢邵,甘露颂,休徵屡动，感极回天。流甘委素，玉润冰鲜。密房下结，珠琲上悬。布濩林野，洒散旌旃。,1
Song,王延禧,制胜楼,夔子城新筑，长江便作壕。欲兼诸面敌，故起北楼高。即旧基仍峻，因时力不劳。青天才咫尺，翠壁似周遭。近照东西瀼，遥分上下牢。百蛮归指掌，三峡见秋毫。帝道方无外，皇威到不毛。三钩闲夜锁，八阵纵春邀。守土惭非称，提兵亦缪叨。经营皆使指，备豫本戎韬。功乏为山助，名加制胜褒。登临欲吟咤，深愧杜陵豪。,3
Song,王畴,立秋日书怀,一岁中分气序平，夫何犹有感秋情。已饶健鹘凌空翮，肯作寒蜩抱树声。桐叶渐愁经雨坠，桂枝还喜得风生。夜凉频惬山居兴，天澹银河彻晓清。,3
Qing,丁敬,重题山舫用山字,道人水观元非实，岩屋如舟夜不关。安稳宁劳木杯渡，嵌空险笑石船山。新松影壁图成易，候雁横空字岂艰。颠米曾夸虹贯月，何如此舫占孱颜。,6
Song,郊庙朝会歌辞,建隆乾德朝会乐章二十八首① 其一 群臣举酒用《正安》,户牖严丹扆，鹓鸾簉紫庭。恳祈南岳寿，势拱北辰星。得士于兹盛，基邦固以宁。诚明一何至，金石与丹青。,3
Yuan,方行,送殷文学之关中（奎）,博士才名成老翁，又随声教向关中。百年礼乐今重见，万国车书喜会同。泰华云开仙掌出，昆明水冷劫灰空。他时太史瞻星地，应说奎光聚井东。,4
Yuan,元明善,送湖南李直夫宪使,君去湖南我上京，思君欲见又芜城。沧波留月能归海，江雁拖云不到衡。一代豪华谁远识，百年惊畏护灵名。好来不作男儿事，有水可渔山可耕。,4
Tang,岑真人,还丹口诀,天生太素，地产灵津。能伏能飞，变化如神。阴阳宗祖，道契君臣。圣人秘宝，非者不闻。且太素为君，灵津为臣。合和两性，呼吸相吞。为夫为妇，男女姻亲。变化钩牵，恩爱传真。,2
Song,王安礼,其二,御沼环流瑞景长，集英宫殿紫宸旁。香随银漏留春色，花压琼筵斗日光。仙乐缓调瞻凤扆，天人高拱对龙章。皇家多庆千官喜，万岁声中献一觞。,3
Ming,王宾,张翰墓,洛阳城里秋风起，天下纷纷事暗多。归去不将身向酒，虚名有后是如何。,5
Qing,王鸿绪,西园,每爱西园好，清樽到竹亭。石潭流霁月，崖木杂秋星。兄弟同晨夕，乾坤任醉醒。寥寥无识者，空著《太玄经》。,6
Yuan,无名氏,梅花灯笼,翠节玲珑玉骨凉，分明照见铁心肠。一挑银燄勾春色，万点金钱散野芳。带月横窗疏弄影，筛金满地暗生香。几回引马归来后，青鸟无声更漏长。,4
Tang,王周,蚋子赋,虫之至微。名之曰蚋。信乎虮之别品。复为虱之馀裔。偫巢蚊之异类。结搏牛之深契。附诸郁蒸。产彼芜秽。张华之识。何以辩其两翼。离娄之明。何以见其长喙。伺暑絺之漏露。啐丰肌而睥睨。默然而至。暗然而噬。人之至灵。何阙尔之所卫。人之至刚。何反尔之所制。状斯咄咄。吁于造物。何不恣蛇虺之毒。必当与之为避。何不张虎豹之口。不敢与之为忽。岂其食人之膏血。资己之肥腯。念肤体之何毁。痛疮痏之难没。吾将撷楸叶以为焚。俾尔之销骨者也。,2
Tang,李冶,蔷薇花,翠融红绽浑无力，斜倚栏干似诧人。深处最宜香惹蝶，摘时兼恐焰烧春。当空巧结玲珑帐，著地能铺锦绣裀。最好凌晨和露看，碧纱窗外一枝新。,2
Yuan,余阙,赋得春雁送司执中江西宪幕,春风起蘋末，旅雁尚回翔。乳鸭娇同睫，新蒲短可藏。应怀洞庭水，非避塞垣霜。客路频怀旧，题诗寄帝乡。,4
Yuan,李溥光,登龙祥宫总真阁,上尽丹梯十二阶，浮空金碧粲瑶台。三清日月檐边度，八表风烟掌上开。凫舄方期游汗漫，云軿端欲访蓬莱。吟魂独绕阑干角，望断安期竟未来。,4
Qing,尤珍,遣兴,春风吹庭树，渐见绿叶生。众鸟引雏出，翩翩飞且鸣。鹍鹏及雀蛤，物类善变更。惟人独不化，感叹谁能平。万事天所命，达观息群营。思游五岳遍，入海登蓬瀛。浩荡乘天风，吾将从此行。,6
Ming,毛莹,如梦令 春闺,风惹啼莺不住。雨洒残花无数。风雨酿愁时，毕竟孤舟何处。无绪。无绪。只合教伊休去。,5
Tang,僧灵一,江行寄张舍人,客程终日风尘苦，蓬转还家未有期。林色晓分残雪后，角声寒奏落帆时。月高星使东看远，云破霜鸿北度迟。流荡此心难共说，千峰澄霁隔琼枝。,2
Tang,王贞白,庐山,岳立镇南楚，雄名天下闻。五峰高阂日，九叠翠连云。夏谷雪犹在，阴岩昼不分。唯应嵩与华，清峻得为群。,2
Qing,方鹤斋,寄怀赵尧生,久无消息到江城，欲问推敲亦好名。苦盼鱼书嫌道远，强为蝇楷喜窗明。荷风带雨鸣苍佩，竹露承曦耀赤瑛。应笑此翁不知老，犹怀东海待时清。,6
Song,王易简,其九 石壁,天吴泣海枯，化石空山中。陵谷历千变，倒倚蓬莱风。铁壁立峭绝，縠波漾玲珑。前岩寄游屧，大巧藏神功。素屏三十丈，画手谁与同。,3
Tang,不详,南唐升元殿基下石记（江南将亡数年前掘得此。）,莫问江南事，江南事可凭。抱鸡升宝位，跨犬出金陵。子建司南位，安仁秉夜灯。东邻娇小女，骑虎渡河冰。,2
Yuan,宋沂,送逯都水赴海运万户,都水使者日边来，黄金虎符照漕台。笑持英簜入沧海，不比徐福求蓬莱。将军昔骑青骢马，风采桓桓丹阙下。紫髯如戟半成霜，议论精神更潇洒。今年运米发东吴，三百万石皆明珠。扬旗列戟耀云汉，伐鼓鸣金转舳舻。将军尚文今尚武，何物鲸鲵敢予侮。搀抢荡灭凋瘵平，报政归来奏明主。,4
Yuan,何中,留金溪夜雨达旦有怀,忽见干戈动，他乡隔老亲。一窗如此雨，两地未归人。雁度关山暗，鸡催海宇晨。谁能更敧枕，聊挹曙光新。,4
Qing,方光远,山行,飞翠湿衣襟，山空秋气深。孤云无定迹，野鹤有闲心。老树生荒藓，清泉响玉琴。行行何所似，疑在画中寻。,6
Tang,吕渭,经湛长史草堂,岩居旧风景，人世今成昔。木落古山空，猿啼秋月白。谁同西府僚，几谢南平客。摧残松桂老，萧散烟云夕。迹留异代远，境入空门寂。惟有草堂僧，陈诗在石壁。,2
Ming,王稚登,新秋饮顾汝所斋中夜归作（以下《燕市集》，嘉靖甲子）,青槐树树烟，客舍苑墙边。羸马饮秋雨，短衣行暮天。芙蓉思故国，蟋蟀感流年。何事长相见，归来又惘然。,5
Yuan,吕诚,粤王台怀古,神剑当时断白蛇，华夷悉入卯金家。徒怜南海居蛙坎，未识中原制犬牙。献璧称藩真得计，橐金满载已堪嗟。荆榛满目荒台下，独倚东风听暮笳。,4
WeiJin,杨羲,其五,龙旗舞太虚，飞轮五岳阿。所在皆逍遥，有感兴冥歌。无待愈有待，相遇故得和。沧浪奚足辽，玄井不为多。郁绝寻步间，俱会四海罗。岂若绝明外，三劫方一过。,0
Qing,允禧,双径,客去自掩关，林深鸟声静。徘徊夕阳中，秋烟淡孤影。,6
Tang,嶭邕,丹甑赋（以国有丰年为韵）,神物昭见。圣人是则。五位时序兮万邦以宁。百祥荐臻兮一人之德。鼓兹灵器。呈我王国。有物有凭。匪雕匪刻。察其状而元妙。相其仪而不忒。谅幽赞而克成。矧徽猷之允塞。是知奇制可久。嘉名不朽。类君子之心。以虚而受。同至人之德。终善且有。既应盛而自满。不假于盘瓶。亦讵炊而自熟。何劳于薪槱。拟神鼎之有用。掩攲器而无咎。岂以尘见范丹之空。赂为纪国之丑者矣。且夫清明在躬。符瑞由衷。诚之必感。感而遂通。献白环于重华。克明浚哲。锡元圭于文命。告厥成功。此唐尧之表贶。盖王母之钦风。曷若自然挺出。为瑞斯崇。其应不昧。其用无穷。莫因埏埴。宁俟磨砻。以彰我君圣。以报我年丰而已哉。客有赋而歌曰。元德日用兮象帝之先。丹甑时见兮神物光妍。中含虚兮体道。上应规兮法天。染人无所施其彩饰。陶人无所效其贞坚。以享以孝兮可以餴饎。多稌多黍兮屡兹丰年。,2
NanBei,邢邵,贺老人星诗,瑞动星光照，化穆月轮重。庶徵符祉箓，将以赞时雍。,1
Tang,李伯鱼,桐竹赠张燕公,北竹青桐北，南桐绿竹南。竹林君早爱，桐树我初贪。凤栖桐不愧，凤食竹何惭。栖食更如此，馀非凤所堪。,2
Tang,司空曙,送夔州班使君,鱼国巴庸路，麾幢汉守过。晓樯争市隘，夜鼓祭神多。云白当山雨，风清满峡波。夷陵旧人吏，犹诵两岐歌。,2
Qing,丁三在,示秋叶用秋叶赠亚子韵,谁云林子抱材粗，一舸当时泛五湖。遍地荆榛悲战士，还乡泉石著潜夫。浪游屐下寻鸿爪，长啸樽前挥鼠须。话到南蛮无限恨，孤山怕听泣啼鸪。,6
Song,王安石,半山春晚即事,春风取花去，酬我以清阴。翳翳陂路静，交交园屋深。床敷每小息，杖屦或幽寻。惟有北山鸟，经过遗好音。,3
Song,王操,村家,野景村家好，柴篱夹树身。牧童眠向日，山犬吠随人。地僻乡音别，年丰酒味醇。风光吟有兴，桑麦暖逢春。,3
Song,王诲,送程给事知越州,清班经岁侍凝旒，宠寄稽山第一州。琐闼风规丹扆侧，蓬莱烟霭碧江头。诗豪谁敢雷门过，乡老争陪昼锦游。行路光华浮画鹢，浩然佳思鉴湖秋。,3
Tang,宋人著作中所载唐五代神仙鬼怪诗,邢凤挑女仙诗,意态精神画亦难，不知何事出仙坛。此君堂上云深处，应与萧郎驾彩鸾。,2
Tang,李纾,让皇帝庙乐章 送神①,奠献已事，昏昕载分。风摇雨散，灵卫絪缊。龙驾帝服，已腾五云。泮宫复閟，寂寞无闻。,2
Qing,丁锡庚,其三,拄笏看山兴不群，西神岚翠落缤纷。卧游莫道无良友，湖上斜阳岭上云。,6
Ming,王隅,徐良辅耕渔轩,南山饥牛常待饭，而君力田致疏懒。北冥游鲲几千里，而君重钓沧浪水。高堂老亲鹤两鬓，二者本自供甘旨。禾囷三百既有获，得渔可羹而已矣。《甫田》之诗诚是歌，犗耳之谈真浪耳。五湖飞涛雪崩奔，高轩却立青山根。鱼龙出舞日色死，四面绿窗相吐吞。辍耕罢钓来坐卧，每与明月争黄昏。抽书腰下教儿读，等身长锸支柴门。有时风雨得赪尾，沽酒约客东西村。楸树矶头净淘米，蘋香满席罗盘餐。颓然醉饱无一事，渊识自许探乾坤。鄙夫或问荣与辱，笑指浮云无一言。主人可能从我请，借我开轩对烟暝。吕望岂意遭周猎，伊尹却负干汤鼎。吾以吾手举吾锄，君以君力为君骋。聊将榔板敲一声，蛟鼍局敛风波静。清时有才亦如此，奚必区区事箕颍。帟鱼飞雪落牛蓑，暂赏湖光三万顷。,5
NanBei,萧绎,登颜园故阁诗,高楼三五夜，流影入丹墀。先时留上客，夫婿美容姿。妆成理蝉鬓，笑罢敛蛾眉。衣香知步近，钏动觉行迟。如何舞馆乐，翻见歌梁悲。犹悬北窗幌，未卷南轩帷。寂寂空郊暮，非复少年时。,1
NanBei,虞骞,寻沈剡夕至嵊亭诗,命楫寻嘉会，信次历山原。扪天上云糺，礜石下雷奔。澄潭写度鸟，空岭应鸣猿。榜歌唱将夕，商子处方昏。,1
WeiJin,郭璞,其五,逸翮思拂霄，迅足羡远游。清源无增澜，安得运吞舟。圭璋虽特达，明月难闇投。潜颖怨清阳，陵苕哀素秋。悲来恻丹心，零泪缘缨流。,0
Qing,毛贵铭,月夜池上独酌,小船漾漾受风微，疏竹泠泠坠露稀。人影倒池鱼骇逝，月光穿树鸟翾飞。异乡秋老频中酒，永夜寒深数换衣。已忍伶俜强高兴，年来祇道不思归。,6
Qing,王杰,题秋林待月图,好藉倪迂笔，为传似月襟。微云净天宇，清景嘱秋岑。佳客期凉夜，修梧散远阴。一轮光欲吐，倚石动高吟。,6
Yuan,汪铢,寄徐冰壑,空谷有佳人，远在天一方。大壑渺江海，高寒逼风霜。炯炯冰玉壶，粲粲云汉章。敬亭有閒云，孤飞吴山旁。脉脉一水隔，落落参与商。搴裳欲从之，羽短川陆长。怀哉耿不寐，明月共夜光。何当脱埃尘，从子冰雪乡。,4
Ming,王彦泓,其七,风日薰南浦，魂消瑟瑟波。被留青翰宿，香待博山过。幽意春前积，佳游水上多。从来悲喜并，牛女在明河。,5
NanBei,谢灵运,折杨柳行,骚屑出穴风，挥霍见日雪。飕飕无久摇，皎皎几时洁。未觉泮春冰，已复谢秋节。空对尺素迁，独视寸阴灭。否桑未易系，泰茅难重拔。桑茅迭生运，语默寄前哲。,1
Qing,尹推,在金堤。与白奉事文玉（光瑞）酬唱,诸友连镳日，南州节物新。有斋便客宿，无馔愧官贫。凉夜忘初夏，清晨似早春。披襟情话处，胸次绝纤尘。,6
Qing,尹鑴,挽权南阳（勋）,旧谊仍兄弟，仪刑夙所钦。中间成阻阔，世故实侵寻。行治循吏传，止足古人心。归旌江上路，瞻望更沾襟。,6
Tang,王鲁复,水楼,山衔落日溪光动，岸转回风槛影浮。座内数声来远鹤，烟中一派辨孤舟。,2
Ming,王志坚,送陈献甫之云栖,宝刀陇上日初沉，壁观峰前云正深。四十八声清夜发，教人失却少年心。,5
Tang,僧处默,忆庐山旧居,粗衣粝食老烟霞，勉把衰颜惜岁华。独鹤秪为山客伴，闲云常在野僧家。丛生嫩蕨黏松粉，自落乾薪带藓花。明月清风旧相得，十年归恨可能赊。,2
Yuan,李涧,陈知州子侍父归赋此以赠,白日上汉皋，落叶鸣萧萧。之子远行迈，相送城南桥。桥头凉风动疏柳，车盖摇摇赴京口。而翁太守予交久，惜别青山入樽酒。黄花未放秋不知，雁影空江暮回首。后夜相思山月明，湛卢神剑蛟龙吼。,4
Tang,湘妃庙,其二,春鸟交交引思浓，岂期尘迹拜仙宫。鸾歌凤舞飘珠翠，疑是阳台一梦中。,2
Song,王阜民,临江仙,家法从来师静治，赵张高掩前踪。清才八斗继宗风。年年正月尾，桃李满城中。已把长江成九酝，请将太白浮公。更移春槛向房栊。有花虽解语，莫负锦薰笼。,3
Yuan,吾丘衍,月色,月色今宵好，当空一鉴全。照云收暮雨，散影自辽天。林密摇金屑，帘疏漏玉泉。有怀思谢尚，舍棹泊长川。,4
Qing,方维仪,过石矶,巉石横岸曲，碧叶生秋树。朝朝欸乃声，不识江中路。,6
Ming,王玉峰,喜迁莺,英雄怀抱。每抚剑高歌。仰天长啸。赖契有金兰。朋从四海。整丝纶共钓连鳌。,5
Yuan,朱梓瑞,题钱德钧水村隐居图（事详本传）,家住吴淞江水西，短垣矮屋绿阴齐。朝云树湿知山近，暮雨舟平觉岸低。骑犊看书閒自适，得鱼沽酒醉相携。从游尚记髫年日，白首芹边感旧题。,4
Ming,公鼐,习家池,岘首岧峣汉水长，习家烟树野亭荒。羊公流涕山公醉，并立残碑卧夕阳。,5
Song,方左钺,海口,家园几本芙蓉树，蕊渐红时又出来。却向秋风山路上，别人池馆看花开。,3
Ming,毛奇龄,其四,襆被联深廨，盘餐胜故乡。官贫情较切，漏短话偏长。颍水通池细，襄陵泻酒香。冯唐吾自老，汝已久为郎。,5
Yuan,丁鹤年,其三,每恨韶华晚，仍嗟老病催。闭门花落尽，隐几鸟飞回。引睡书千卷，消愁酒一杯。平生志士气，此日已成灰。,4
Yuan,僧至仁,次韵马国瑞员外游会稽,江上杨花落，孤帆度远汀。潮连沧海白，山拥会稽青。逸少笼鹅帖，支郎放鹤亭。登临有新制，毋惜寄林扃。,4
Yuan,王冕,次申屠子迪韵四首 其一,荒城余古堞，登眺喜新晴。日淡山容静，秋高海气清。孤鸢随鹤下，饥兕近人行。感物添惆怅，谁能会此情？,4
Song,王沂孙,天香·龙涎香,孤峤蟠烟，层涛蜕月，骊宫夜采铅水。讯远槎风，梦深薇露，化作断魂心字。红瓷候火，还乍识、冰环玉指。一缕萦帘翠影，依稀海云天气。几回殢娇半醉，剪春灯、夜寒花碎。更好故溪飞雪，小窗深闭。荀令如今顿老，总忘却、樽前旧风味。谩惜馀熏，空篝素被。,3
NanBei,张率,其二,妙声屡唱轻体飞。流津染面散芳菲。俱动齐息不相违。令彼嘉客澹忘归。时久玩夜明星稀。,1
Yuan,汪元量,其五,一春云羃羃，三月雨淋淋。鱼菜不归市，莺花空满林。人行官巷口，军簇御街心。老子猖狂甚，犹歌梁甫吟。,4
Tang,何仲举,句,碧云章句才离手，紫府神仙尽点头。树迎高鸟归深野，云傍斜阳过远山。,2
Yuan,山主,临江仙,四愿弘深垂教网，心怀喜舍慈悲。爱河苦海度群迷。水离生灭，彼岸证菩提。值难逢应称圣号，他心慧眼痴知。焚香礼念降灵威。神通如电，顷刻免灾危。,4
Yuan,甘瑾,留桐庐知县庠文学,窃食严陵郡，惊看两载馀。催科怜政拙，补报愧才疏。耕稼宜盘谷，渔樵本孟诸。间关心百折，何幸赋归欤。,4
Yuan,宋渤,衡阳村院得杖材寄徐容斋,放舟清湘波，系舟湘水曲。落日红露生，蔽映两岸绿。衲衣何处僧，揖客看修竹。攀缘入幽深，松桂荐芬馥。轻飙振裳衣，馀韵久回复。亭亭小梅花，却立野人屋。萧然方出林，碧玉万竿矗。敢攀箨龙新，请乞老枝蹙。诗翁澹古思，与汝交不渎。往登读书堂，清修配佳菊。,4
Song,王右丞,其二,香严童子沈薰鼻，姑射仙人雪作肤。谁向天涯收落蕊，发君颜色四时朱。,3
Qing,九岩中达,题佚,善邻日域与鸡林，偶遇中秋相与吟。千里同风儒释道，三星绕月古来今。,6
NanBei,高爽,咏镜诗,初上凤凰墀。此镜照蛾眉。言照长相守。不照长相思。虚心会不采。贞明空自欺。无言故新期。,1
Yuan,王翰,重到龙泉寺有怀秋谷上人,旧日经行处，重来倍寂寥。诸天灯冉冉，一径雨萧萧。壁藓经春合，台花逐夜飘。不知飞锡处，惆怅采兰苕。,4
Yuan,李行道,赚煞,且休问你真实。休问咱虚谎。现放着剃胎头收生的老娘。则问他谁是亲娘谁是继养。搽旦云：我是孩儿的的亲亲的亲娘。这孩儿是我的的亲亲的亲儿。是娘的心肝。娘的䐗子。娘的脚后跟。那一个不知道的。正旦唱：怎瞒得过看生见长的街坊。搽旦云：你合毒药。谋死员外。也是我赃埋你的。正旦云：这毒药呵。唱：你平日𥚃预收藏。闇闇的倾下羹汤。搽旦云：明明是你下这毒药在汤儿𥚃。怎赖得我。怕你不去偿命。正旦唱：这的是谁药死亲夫可要将性命偿。你畅好是不良。送的人来冤枉。则普天下大浑家那𥚃有你这片歹心肠下。,4
Tang,皮日休,奉和鲁望四明山九题 其一 石窗,窗开自真宰，四达见苍涯。苔染浑成绮，云漫便当纱。棂中空吐月，扉际不扃霞。未会通何处，应怜玉女家。,2
Yuan,吴昌龄,梁州第七,翻笑着不风流闭门的颜叔。假乖张拍案的封陟。他不肯去笔尖上挣䦟个名和利。兀的不辱抹杀题桥的才思。掷果的容仪。直这般无廉鲜耻。乱作胡为。三餐饭并不曾想吃。五车书并不肯攻习。他他他则待要美甘甘傍玉软香温。是是是则待要悄促促在星前月底。等等等则待要喜孜孜赴燕约莺期。奉相公省会。教老身直到那书房内在左右看详细。只他这废寝忘餐可也因甚的。要一个明白消息。,4
Song,王诜,撼庭竹,绰略青梅弄春色。真艳态堪惜。经年费尽东君力。有情先到探春客。无语泣寒香，时暗度瑶席。月下风前空怅望，思携手同摘。画栏倚遍无消息。佳辰乐事再难得。还是夕阳天，空暮云凝碧。,3
Qing,王开福,黄鹤楼官胡二公祠联,忠义仰丹忱，披荆榛，除草莽，十数年扫荡欃枪，巨手拓开新世界；英灵归碧落，扶日月，薄星辰，千万载馨香俎豆，铁肩担却旧河山。,6
Yuan,周霆震,寇至,群丑发禾川，中宵羽檄传。才收缘岸戍，已涨近城烟。掠货舟相次，驱人骑独先。儿孙犹九口，两地寸心悬。,4
Song,王朝俊,清心堂铭,百里作宰，持心贵平。一喜一怒，奚敢徇情。如权称物，无私重轻。圣有明训，仰用遵承。,3
Song,王中立,句,醉袖舞嫌天地窄，诗情狂压海山平。,3
Tang,僧文鉴,题马迹山,瀛洲西望沃洲山，山在平湖缥缈间。常说使君千里马，至今龙迹尚堪攀。,2
Ming,左国玑,登楼,兹楼怀有岁，今日始登天。俯出万柳上，仰窥孤月圆。星河浮盏动，风露逼衣单。对此旷无极，令人兴欲仙。,5
Yuan,元文宗,望九华,昔年曾见《九华图》，为问江南有也无。今日五溪桥上见，画师犹自欠工夫。,4
Ming,王讴,秋夜闻雁二首 其一,最苦思乡泪，今宵为汝多。秋阴连海岳，归路识星河。未信衔芦叶，真能捍网罗。楚云一万重，故渚拟须过。,5
Yuan,邵永,清明再用韵,暮春一日花红茸，顿觉园林晴色浓。几个沙鸥轻片片，数行烟柳自重重。学知老大终无补，发白今朝不改容。正好出郊閒极目，莫教和恨听疏钟。,4
Yuan,李穑,谒洪仲谊博士①,悃愊无华甚，玲珑彻骨清。杏山曾掌选，桂榜首题名。生菜盘中美，晴波榻下明。龙门惭忝迹，东閤幸同盟。,4
NanBei,柳恽,独不见,别岛望风台，天渊临水殿。芳草生未积，春花落如霰。出从张公子，还过赵飞燕。奉帚长信宫，谁知独不见。,1
Song,包拯,书端州郡斋壁,清心为治本，直道是身谋。秀干终成栋，精钢不作钩。仓充鼠雀喜，草尽兔狐愁。史册有遗训，毋贻来者羞。,3
Ming,于未,清江裂石,忽见推帘起暮鸦，风逼小灯斜。又被打窗雪片，呼奴问、可压梅花。有开缸、初试乌程酒，举杯豪饮、强半惜年华。纵博得、玉壶香暖，毕竟是天涯。浑一片云山，四围隐隐飞峦，带不起烟霞。驴背叹行频，垆头暂醉，料醒来孤踪、依旧尘沙。正醒醉含愁，猛听征鸿嘹喨，哀怨过谁家。,5
Tang,妙女,别遥见诗①,手攀桥柱立，滴泪天河满。,2
Ming,王谊,九日稽山怀古,山水自如昨，古人今复谁。云烟谢家墅，松柏禹陵祠。圣代身全老，秋天景易悲。毋将摇落意，相对菊花枝。,5
Song,王赞,石淙,磴道山岩下，茅楹竹树中。深潭鱼可见，攒石路才通。坐听潺湲碧，县思烂熳红。平生丘壑志，览此兴何穷。,3
NanBei,王褒,长安有狭邪行,威纡狭邪道，车骑动相喧。博徒称剧孟，游侠号王孙。势倾魏侯府，交尽翟公门。路邪劳夹毂，涂艰倦折辕。日斜宣曲观，春还御宿园。涂歌杨柳曲，巷饮榴花樽。独有游梁倦，还守孝文园。,1
Qing,毛序,偕同人散步,残红委烟水，潭深渌更净。临流弄清泚，须眉淡相映。泠然洗我心，迥绝非人境。鯈鱼从容游，鸥鸟度明镜。物我两俱忘，不减濠梁兴。回首林丘间，闲房一声磬。,6
Tang,宋璟,送苏尚书赴益州,我望风烟接，君行霰雪飞。园亭若有送，杨柳最依依。,2
Tang,李和风,题敬爱诗后①,高唐不是这高塘，淮畔荆南各异方。若向此中求荐枕，参差笑杀楚襄王。,2
Yuan,吴当,九日夜酌分得枝字,对酒杯频举，看云席几移。轩楹秋窅窅，灯火夜迟迟。醉脱乌纱帽，香传白露枝。忽思三径里，花蕊正离披。,4
WeiJin,王沈,马脑勒赋,有殊域之妙宝兮，托灵山之曲阿。傍洞穴之幽溪兮，洄绿泉之湍波。厥象伊何，如规之盈。鲛鳞纡郁，白黑殊形。如米之洁，如玉之贞。固乾坤之所育兮，匪雕镂而自成。尔乃施饰龙首，加服鸾镳。和铃锵锵，回景逍遥。,0
Yuan,林泉生,真诰岩,山行一百五十里，人家鸡犬如桃源。上有太古白石洞，中是群仙炼丹坛。人间风雨不敢到，梁时栋宇今犹存。陶公真诰已入奏，孺子昆崙去未还。帝遣蛟龙护灵石，时闻钟鼓鸣空山。箫台回光日月白，河汉挂屋星辰寒。休粮道士逐白犬，种桃金母驱青鸾。千年茯苓长根蒂，百岁老人古衣冠。曾闻赤水出岩洞，饮者白日生羽翰。前朝此地禁樵采，迩来胜致多凋残。长松滴露封丹灶，独鹤衔烟锁洞门。神仙有楼不肯住，我辈走马何时閒。愿分半间云月屋，自种数亩枸杞园。岩头独坐洗尘耳，消此两涧清潺湲。,4
Ming,丁鹤年,挽柴吏目,奕世莲花幕，人称汉吏师。都缘参赞重，颇觉转迁迟。雅论非三语，清声是四知。犹馀前案牍，长作后箴规。,5
Qing,王良谷,环山胜景,三青高岭峙东西，岭上风光一望齐。千顷绿畴平似掌，蒙蒙春雨动春犁。,6
Yuan,三茅吴真人,绝句,深深门巷老翁家，自洗铜瓶浸杏花。唤起承平当日梦，令人转忆旧京华。,4
Ming,亢思谦,礼弟濒行饯席偶成,匹马关山路逶迤，他乡分手不胜悲。今朝绿酒愁看汝，来日黄花共阿谁。,5
Yuan,尚仲贤,滚绣毬,他有投明弃暗的心。拿云握雾的手。休猜做人中禽兽。论英雄堪可封侯。凭着他相貌搊。武艺熟。上阵处只显的他家驰骤。都是我几遭儿抚顺的情由。据着他全忠尽孝真良将。怎肯做背义忘恩那死囚。乾费了百计千谋。,4
Song,王晞韩,和方廷实见赠,谁怜定远不生还，驿骑翩翩出汉关。未肯西风回马首，要传飞檄过千山。,3
Qing,孔毓玑,其八,龙蟾双洞渺难攀，一任闲云独往还。松炬斜穿仙鼠穴，玲珑应笑点头顽。,6
Qing,王昶,闻稚存谴伊犁,胸中五岳本难消，醉后狂言荷圣朝。对簿已蒙宽一死，投荒何恨窜三苗。老泉谏术终须读，湘浦羁魂不待招。取次金鸡竿下信，阳关风雪返征轺。,6
Tang,吕岩,通道,通道复通玄，名留四海传。交亲一拄杖，活计两空拳。要果逡巡种，思茶逐旋煎。岂知来混世，不久却回天。,2
Ming,王邦畿,寒食,出门春已半，荒草绿平原。细雨石桥路，东风寒食村。远烟浓树色，流水澹苔痕。谁识当年恨，飘零杜宇魂。,5
Song,方逢辰,题卢可庵天边风露楼,龙泉三尺倚天横，浊世滔滔我独清。一柱高台仙掌起，愿推一滴活苍生。,3
Yuan,周驰,其四,上清仙客鬓如丝，自剪青霞作道衣。几见桑田变沧海，不愁窗外日光飞。,4
Yuan,吴志淳,春日遣怀,贫病相兼气未舒，田园虽少乐耕锄。为儒已入他州籍，垂老频收故国书。夜雨湖山人去后，春风门巷燕来初。潘生喜遂閒居志，阮籍从教礼法疏。,4
Qing,王倩,百字令 酬季湘夫人见和前韵之作，并乞题梅影图,秦楼天远，喜临风咳唾，都成珠玉。艳织回文清散雪，扫尽红尘十斛。倚月徘徊，折花供养，哪厌千回读。相思难寄，几宵梦绕金屋。谁怜吴市箫残，雕梁燕冷，江海频漂泊。极目夫人城在望，拼把受降城筑。咏絮情深，班荆缘浅，愁唱将离曲。画图无句，姮娥应笑人俗。,6
Song,王令,其八,何处难忘酒，欃枪世不平。孤儿未胜甲，孀母送为兵。气绝心肝裂，号穷血泪横。此时无一盏，何以活馀生。,3
Yuan,吕不用,东山寺题楼壁,白云几曾散，却作一楼贮。明月夜夜来，无人敢携去。,4
Tang,李康成,采莲曲,采莲去，月没春江曙。翠钿红袖水中央，青荷莲子杂衣香，云起风生归路长。归路长，那得久。各回船，两摇手。,2
Ming,史可程,西河 西■落晖,萍叶细。秋旻一碧如洗。莲花欲谢展冰奁，靓妆娇倚。江妃纤手弄金盆，波光誇漾霞绮。鱼濯锦，枫吟紫。琉璃万顷红碎。魂消日醉竞商飙，铁笛横吹。俄然暝色入高楼，乾坤满眼憔悴。孤帆粘影远天际。叹征途、昃景难系。噫嘻吾今老矣。但时摊秋水、朗吟而起。何暇更寻人间事。,5
Yuan,李简,高老桥,石桥流水碧泠泠，多少游人坐此听。好看春风二月雨，桃花新浪满沙汀。,4
Qing,王夫之,二贤祠重读义兴相公诗感赋,谢傅青山志，羊昙旧见招。千秋馀版椠，孤榭托云霄。弦望何时合，杜蘅今已凋。清浔二千里，遗恨在军谣。,6
Ming,僧文湛,送王景仙,碧梧秋晚叶皆稀，何事行人又远违。落日天涯千里别，西风江上片帆归。山城月出闻猿啸，候馆霜清见雁飞。此后定知难会面，相思惟有泪沾衣。,5
Tang,牛僧孺,李苏州遗太湖石奇状绝伦因题二十韵奉呈梦得乐天,胚浑何时结，嵌空此日成。掀蹲龙虎斗，挟怪鬼神惊。带雨新水静，轻敲碎玉鸣。搀叉锋刃簇，缕络钓丝萦。近水摇奇冷，依松助澹清。通身鳞甲隐，透穴洞天明。丑凸隆胡准，深凹刻兕觥。雷风疑欲变，阴黑讶将行。噤㾕微寒早，轮囷数片横。地祇愁垫压，鳌足困支撑。珍重姑苏守，相怜懒慢情。为探湖里物，不怕浪中鲸。利涉馀千里，山河仅百程。池塘初展见，金玉自凡轻。侧眩魂犹悚，周观意渐平。似逢三益友，如对十年兄。旺兴添魔力，消烦破宿酲。媲人当绮皓，视秩即公卿。念此园林宝，还须别识精。诗仙有刘白，为汝数逢迎。,2
Tang,王孝廉,春日对雨得情字,主人开宴在边厅，客醉如泥等上京。疑是雨师知圣意，甘滋芳润洒羁情。,2
Yuan,王祎,濮上怀友人,天末孤云去，城头落日沉。苍黄游子意，寥落古人心。已觉河山异，空惊岁月深。由来桑濮地，千载有馀音。,4
Ming,叶盛,梧州嘉鱼亭早发,嘉鱼亭子压星河，此日凭阑兴若何。二水远通交广外，一山高比太行过。蛮郎荡桨筒艚小，蜑老移家竹筏多。祇说澄清须我辈，驰驱莫遣负恩波。,5
Yuan,孟昉,其二 二月,劳劳胡燕酣春，逗烟薇帐生尘。蛾髻佳人瘦损，暖云如困，不堪起舞缃裙。,4
Yuan,李源道,送捧诏使,霜落澄江水似蓝，江亭折柳送髯参。五条温语颁天北，一棹清风下斗南。父老疲癃沾利泽，山川胜概入豪谈。渝城好过黄花节，金碧台高酒半酣。,4
NanBei,任昉,其三,与子别几辰，经涂不盈旬。弗睹朱颜改，徒想平生人。宁知安歌日，非君撤瑟晨。已矣余何叹，辍舂哀国均。,1
Yuan,牧常晁,梧桐树,学道人，知端的。要须认取元初一。休外寻觅。初因一气成形质。配合阴阳生万物。此身实自玄元出。,4
Ming,王一鸣,戏马台,彭城南郭云山豁，病骨扶筇午上台。燕去鸿回登眺眼，龙争虎斗古今才。荒荒白日三春过，滚滚黄河万里来。昭烈祠堂亦邻近，暖云烟树更徘徊。,5
Ming,释方泽,西天目高峰塔院,千丈岩扉不易登，真身长閟最高层。日中乍见驯檐鸟，云外时逢礼塔僧。行道石边分异草，挂衣松上绾长藤。青年即有栖迟约，白首谁知尚未能。,5
Qing,允礼,沔阳谒诸葛武侯祠,遭逢鱼水自南阳，将相才兼管乐长。祠树能回万牛首，臣家本有百株桑。卧龙地近乡山古，筹笔人遥驿路荒。庙貌嵯峨一瞻拜，到门沔水鉴清光。,6
Qing,尹鑴,偶吟,明哲衣冠士子身，箪瓢陋巷不忧贫。云开万国同看月，花发千家共得春。邵子吟中多气像，濂溪醉里足天真。从来大隐皆城市，何必投竿寂寞滨。,6
Yuan,王璋,谢贡仲章惠罗带古镜,紫织文何丽，青铜莹欲流。何殊鞶鉴重，愧乏纻衣酬。宽觉腰围减，明嫌鬓影秋。双珍无一称，但感意绸缪。,4
Ming,王立中,西湖竹枝词 其二,湖山堂前密雨飞，苏公堤上行人稀。唤郎扁舟早回去，春泥日晚汗郎衣。,5
NanBei,吴均,城上乌,呜呜城上乌，翩翩尾毕逋。凡生八九子，夜夜啼相呼。质微知虑少，体贱毛衣粗。陛下三万岁，臣至执金吾。,1
Qing,王吉武,李临淮靴中刀,大将不能辱于贼，靴中置刀雪一尺。自拚热血战场倾，不令众死身独生。大旗连飐鼓声陡，前锋小却命取首。突骑陷坚壮士吼，河阳破贼兽散走，幸无监军掣其肘。,6
Tang,王承邺,登石伞峰,作镇得良牧，抚戎惭匪仁。每观龚黄化，煦物如阳春。政简似多暇，游从邀众宾。鸣驺镜水畔，舍棹耶溪津。偶兹逢胜境，顿觉离嚣尘。丞相筑室在，季方结庐新。登临经绝顶，瞩眺怡心神。金章照玉伞，龙节陵松鳞。笙歌入中流，声角闻城闉。更吟琼瑶篇，愿言书诸绅。,2
Qing,王志瀜,灞上偶成 其一,秋风灞上老杨枝，策骑重来又几时。我祇无心成厉揭，河流深浅自参差。,6
Tang,僧文益,因僧看经颂,今人看古教，不免心中闹。欲免心中闹，但知看古教。,2
Ming,毛钰龙,冬夜,玉井无声户已扃，一庭霜月冷如凝。谁怜寂寞书窗下，冻影梅花伴夜灯。,5
Ming,叶小鸾,后庭花破子 夜思,朝来烟雨繁。金炉香缕翻。坐久还慵立，眠多愁梦烦。掩重门、落花流水，依稀随断魂。,5
Yuan,李集,寄敬之,闻说开新屋，前临白鹭洲。柳阴深钓濑，江色映书楼。傲世成高卧，怀亲不远游。相期卜邻去，为我理轻舟。,4
Tang,蜀宫人,月夜吟① 其一,旧时衣服尽云霞，不到迎仙不是家。今日楼台浑不识，只馀古木记宣华。,2
Song,元积中,句,江东一十州，宜城名善地。,3
NanBei,陆瑜,东飞伯劳歌,西王青鸟秦女鸾，姮娥婺女惯相看。谁家玉颜窥上路，粉色衣香杂风度。九重楼槛芙蓉华，四邻照镜菱茭花。新妆年几才三五，隐幔藏羞临网户。然香气歇不飞烟，空留可怜年一年。,1
Song,淳藏主,其五,随身只有过头杖，饱腹唯凭折脚铛。几度遣閒何处好，水声山色里游行。,3
Song,王安国,黄梅花①,庾岭开时媚雪霜，梁园春色占中央。未容莺过毛先类，已觉蜂归蜡有香。弄月似浮金屑水，飘风如舞曲尘场。何人剩著栽培力，太液池边想菊裳。,3
Tang,李憕,同望幸新亭赐钱公宴,感梦通玄化，覃恩降紫宸。赐钱开汉府，分帛醉尧人。地隔朝宗庆，亭临卜洛新。行看广云雨，二月次东巡。,2
Yuan,余观,桂山泉,寒蟾窥玉甃，老兔遗香酥。化为银河水，一沃炎海枯。,4
Ming,王道,过旧居有感,破屋颓垣是几年，重来下马一悽然。丁宁好护门前柳，曾系诗人万里船。,5
NanBei,谢惠连,泛湖归出楼望月诗,日落泛澄瀛，星罗游轻桡。憩榭面曲汜，临流对回潮。辍策共骈筵，并坐相招要。哀鸿鸣沙渚，悲猿响山椒。亭亭映江月，䬟䬟出谷飙。斐斐气羃岫，泫泫露盈条。近瞩祛幽蕴，远视荡喧嚣。晤言不知罢，从夕至清朝。,1
Yuan,任士林,过华亭留别吴山诸友,出处何时定，归栖老尚迟。江山无倦客，天地有真知。竺岭呼猿日，华亭听鹤时。平生爱杯酒，到处付襟期。,4
Qing,方尔谦,贺女兄六十生日寿对,六旬手足尚完全，数当时，吾父吾母吾舅吾姑，无此团聚；三处儿孙皆茁壮，看小辈，宜家宜室宜兄宜弟，各保平安。,6
Ming,叶见泰,兰庄,霜风薄林泉，衡门迹如埽。赖有楚畹花，相看慰幽抱。芬芳发怀袖，落日思远道。远道不可遗，岁晏徒自好。,5
Ming,叶向高,峄山 其一,嵂崒峰峦切帝居，石门坐眺见青徐。琅玕拔地千寻起，菡萏笼烟五色舒。平野遥连邾子国，荒苔谁辨客卿书。名山不少游人迹，若个登临是岁除。,5
Yuan,伯颜,过故居,白头归故里，荒草没柴门。乡旧仍相见，儿童且不存。忠清千古事，骨肉一家魂。痛哭松楸下，云愁白日昏。,4
WeiJin,阮籍,其九,炎暑惟兹夏，三旬将欲移。芳树垂绿叶，青云自逶迤。四时更代谢，日月递参差。徘徊空堂上，忉怛莫我知。愿睹卒欢好，不见悲别离。,0
Yuan,李道坦,李白酒楼歌,溧阳酒楼春水涯，白马系在楼东家。千金醉尽不复顾，犹吹玉笛引吴娃。日斜楼外东风起，春愁满眼杨花里。高歌一曲下楼去，传遍江南数千里。锦袍绿水迷踪迹，月落空梁照颜色。江头尽日不见人，楼上几年无此客。倚栏仰看西飞云，胡为不饮愁其身？即今寂寞千年后，谁酹青山山下坟！,4
Tang,僧契此,临灭偈（题拟）,弥勒真弥勒，分身千百亿。时时示时人，时人终不识。,2
Ming,王阜,题郑公望南湖草堂,东风握手龙溪上，三珠树下频来往。北院红荆醉里看，南湖碧草吟边长。羡君洒落才且奇，向来群从总能诗。雁行䌽袖迎春早，熊胆青灯觉曙迟。松杉影动摇书幌，兰蕙香浮栖鹤帐。风棂月榻陪壮游，海树江云引遐望。俄顷鸰原叹别离，蓟门渺在天一涯。山海有谣舂斗粟，庭阶何日会连枝。凄然姜被遥相忆，一字平安万金直。出塞龙媒凡马空，倚门鹤发千峰夕。独惭为客江南湄，旧业荒凉托故知。桑梓几回成远梦，梧桐三尺负幽期。扁舟明日龙门道，林下相看情更好。亲舍常称九酝卮，神京游子归来早。,5
Qing,王士祯,其三,白舫烟中树，青山水上楼。澄江风物好，残腊只如秋。,6
Song,元勋,题灵岩各景 涟漪洞,畏心恐灵居，空渺不可际。奇石坠惊云，凉坐得少憩。何曾落花流，自隔人间世。,3
Tang,成彦雄,松,大夫名价古今闻，盘屈孤贞更出群。将谓岭头闲得了，夕阳犹挂数枝云。,2
Yuan,王浍,感遇二首 其一,迅景走北陆，高木交翔风。众情悦妖冶，岂云惠其终。万事无不有，流转大化中。古来论成败，咄咄鱼为龙。牛车窜下国，势异情则同。征诛继揖让，桓桓汤武功。彼美二三子，一笑清酤空。,4
Qing,王善宗,台湾八景（鹿耳春潮）,鹿耳门中碧海流，潺湲滚滚几时休。波澜不断春光好，潮信声闻应鸟啾。,6
Yuan,王士熙,白莲,昆吾纤刃刻芳菲，玉女新抛织锦机。无质易随清露滴，有情应化素云飞。青腰霜下蟾房冷，皓首天边鸟使稀。最忆齐州旧游处，日斜双桨折花归。,4
NanBei,王锡,宿山寺赋,脂车秣驷，薄暮来游，入界道而辽朗，息祗树而淹留。惟基构之所处，实显敞而高居；延层轩之迢递，属广庑之踟蹰，差绣栭而反宇，列缇柱而承隅。尔乃陟飞陛于峻坡，登步櫩于绝顶。既中天而升降，亦攀云而游聘，宇阴阴而怡旷，阶肃肃而虚静。朗华钟之妙音，曜光灯之清影。其房则开窗木未，浮柱山丛；引含光之澄月，纳自远之轻风，因明兮目极，凭迥兮望通，平原兮无际，连山兮不穷。识生烟于岫里，眄列树于岳中，树陵危而秀色，烟出远而浮空，情迢遥于原野，心放旷于帘栊，夜悠悠而何期，露瀼瀼而渐落。玩一叶之流萤，聆九野之鸣鹤。盥泉兮藉芳杜，入谷兮佩滋兰。静啸兮疏烦想，独往兮恣游盘。信一致之易息，岂万物之能干？就薄帷而安夜寝，乃高枕而极星阑。,1
Song,尹恕,三溪,三溪溪水别原委，长日波光荡无已。曲折有如九回肠，合汇门前清彻底。只看秀色照眼明，溪上閒游不倦情。何年得作逋荣客，好结芳邻一濯缨。,3
Yuan,僧梵琦,西津,月满潮来盛，天空野望低。树侵吴甸北，帆入楚江西。俊鹘秋方下，慈乌晓更啼。即看霜露及，风景色凄凄。,4
Qing,王时翔,其八,彩扇轻遮画烛红。卷帘微步玉丁东。眼波低剪篆丝风。梅额有香人澹澹，梨云无梦月胧胧。暗惊雕刻费春工。,6
WeiJin,张翰,杖赋,惟万物之品分，何利人之独书，中神性之极妙，岂给口之至味？虽至味之御内，乃靡失乎身外，舍少壮之自然，假扶我之攸赖，良工登乎曾峦，妙匠鉴乎林阿，顾眄乎晞阳之条，投刃乎直理之柯，方圆适意，洪细可手，𨃕踽旦夕，欲与永久，仪制裁于一寻，假饰存乎尾首，莹牙为其眉额，朗金为其觜距。,0
Tang,僧慧超,哀求法汉僧（题拟）,故里灯无主，他方宝树摧。神灵去何处，玉貌已成灰。忆想哀情切，悲君愿不随。孰知乡国路，空见白云归。,2
Tang,安锜,题贾岛墓,倚恃才难继，昂藏貌不恭。骑驴冲大尹，夺卷忤宣宗。驰誉超先辈，居官下我侬。司仓旧曹署，一见一心忡。,2
Yuan,吴莱,其六 潮溪夜鱼,昨夜寒潮与此通，荒溪尚趁百川东。行依桕树林头月，钓拂芦花屿畔风。插竹侵沙鱼扈短，篝灯映草蟹埼空。太公远矣吾将隐，赤鲤何书在腹中。,4
Ming,王行,题云林画,每看新图忆旧游，远情闲景共悠悠。乱鸿沙渚烟中夕，黄叶江村雨外秋。乱后得安翻讶梦，醉来因感却生愁。那能便结沧洲伴，重向烟波觅钓舟。,5
NanBei,僧达摩,其十二,艮地生玄旨，通尊媚亦尊。比肩三九族，足下一有分。,1
Qing,王霖,杨花,才看飞雪杨花似，又见杨花似雪飞。总与白头相映发，可怜老眼只依稀。乱随行迹铺苔径，故傍吟身透薄帏。念汝无情尚漂泊，天涯羁宦几时归。,6
Tang,司马扎,晓过伊水寄龙门僧,龙门树色暗苍苍，伊水东流客恨长。病马独嘶残夜月，行人欲渡满船霜。几家烟火依村步，何处渔歌似故乡？山下禅庵老师在，愿将形役问空王。,2
Song,方回,其七,劲瘦元弘博，凄酸忽壮豪。为诗兼众体，此事属吾曹。俗学三书虎，雄心六钓鳌。兰枯菊犹短，不羡蜀葵高。,3
NanBei,谢庄,喜雨诗,燕起知风舞，础润识云流。冽泉承夜湛，零雨望晨浮。合颖行盛茂，分穗方盈畴。,1
NanBei,僧惠休,其三,深堤下生草，高城上入云。春人心生思，思心长为君。,1
Yuan,王钧,题钱德钧水村隐居图（事详本传）,寒烟漠漠锁荒村，日暮帆归浦溆昏。飒飒秋风鸣老树，涓涓流水绕柴门。平沙堆起声如寂，断岸罾悬影若翻。要问先生得真趣，玩图嘿嘿欲何言。,4
Qing,王兰汀,客厅联,半日读书，半日静坐；种花养性，种竹养心。,6
Song,方信孺,三城,三城不断郁相望，千里长江势渺茫。蛮獠传闻亦胆破，从知岭外有金汤。,3
Yuan,李集,杏村病中书事,贫居非旧隐，送老此江边。谋食求田远，为家度地偏。纳凉依树坐，避雨拥蓑眠。但喜农谈好，禾麻胜去年。,4
Yuan,吴氏女,西江月 托箕仙降笔,今日瑶池大会，群仙不肯来临。真华传语郑郎君，记得相嘲妒行。好个木兰花慢，休题相契分明。君还要问那香魂，正在仙宫听命。,4
WeiJin,张翰,其二,东邻有一树，三纪裁可拱。无花复无实，亭亭云中竦。隙禽不为巢，短翮莫肯任。,0
Tang,伏牛上人,三伤颂 其一,伤嗟垒巢燕，虽巧无深见。修营一个窠，往复几千转。双飞碧水头，对语虹梁畔。身缘觅食疲，口为衔泥烂。驱驰九夏初，方产巢中卵。停腾怕饥渴，抚养知寒暖。怜惜过于人，衔虫喂皆遍。父为理毛衣，母来将食饘。一旦翅翼成，分飞不相管。世有少智人，恳力忧家眷。男女未成长，颜色已衰变。燕子燕子听吾语，随时且过休辛苦。纵使窠中千个儿，秋风才动终须去。世人世人不要贪，此言是药思量取。饶你平生男女多，谁能伴尔归泉路。,2
Ming,史可法,偶成,逸兴豪情岂易降，试评今古有谁双。近来学得持雌诀，镇日无言独对江。,5
Tang,王翰,答客问,龙跃汤泉云渐回，龙飞香殿气还来。龙潜龙见云皆应，天道常然何问哉！,2
NanBei,谢庄,怀园引,鸿飞从万里。飞飞河岱起。辛勤越霜雾。联翩溯江汜。去旧国。违旧乡。旧山旧海悠且长。回首瞻东路。延翮向秋方。登楚都。入楚关。楚地萧瑟楚山寒。岁去冰未已。春来雁不还。风肃幌兮露濡庭。汉水初绿柳叶青。朱光蔼蔼云英英。新禽喈喈又晨鸣。菊有秀兮松有蕤。忧来年去容发衰。流阴逝景不可追。临堂危坐怅欲悲。轩凫池鹤恋阶墀。岂忘河渚捐江湄。试托意兮向芳荪。心绵绵兮属荒樊。想绿苹兮既冒沼。念幽兰兮已盈园。夭桃晨暮发。春莺旦夕喧。青苔芜石路。宿草尘蓬门。邅吾游夫鄢郢。路修远以萦纡。羌故园之在目。江与汉之不可逾。目还流而附音。候归烟而托书。还流兮潺湲。归烟容裔去不旋。念卫风于河广。怀邶诗于毖泉。汉女悲而歌飞鹄。楚客伤而奏南弦。或巢阳而望越。亦依阴而慕燕。咏零雨而卒岁。吟秋风以永年。,1
Qing,王恪,石鼓,当日岐阳猎火红，大书深刻配《车攻》。奇文人嗜《三苍》并，盈数天亏九鼎同。歌托韩苏参史笔，辞超秦汉系王风。重搜残臼成完璧，千古辉煌太学中。,6
Ming,叶之芳,赠邹公履,邹生天下士，落拓竟佯狂。击剑有奇术，赋诗多乐方。输钱九边上，结客五陵旁。欲杀亦何意，休令萧艾伤。,5
WeiJin, 无名氏,晋鼙舞歌五首 其一 洪业篇,宣文创洪业，盛德在泰始。圣皇应灵符，受命君四海。万国何所乐，上有明天子。唐尧禅帝位，虞舜惟恭己。恭己正南面，道化与时移。大赦荡萌渐，文教被黄支。象天则地，体无为。聪明配日月，神圣参两仪。虽有三凶类，静言无所施。象天则地，体无为。稷契并佐命，伊吕升王臣。兰芷登朝肆，下无失宿民。声发响自应，表立景来附。虓虎从羁制，潜龙升天路。备物立成器，变通极其数。百事以时叙，万机有常度。训之以克让，纳之以忠恕。群下仰清风，海外同欢慕。象天则地，化云布。昔日贵雕饰，今尚俭与素。昔日多纤介，今去情与故。象天则地，化云布。济济大朝士，夙夜综万机。万机无废理，明明降畴咨。臣譬列星景，君配朝日晖。事业并通济，功烈何巍巍。五帝继三皇，三王世所归。圣德应期运，天地不能违。仰之弥已高，犹天不可阶。将复御龙氏，凤皇在庭栖。,0
Qing,于右任,三十五年八月十二日，夜宿天池上灵山道院，不寐有作,飞度天山往复还，今来真是识天颜。云中瀑布冰期雪，月下瑶池雨后山。行远方知骐骥贵，登高那计鬓毛斑。夜深惘惘情难已，万木啼号有病杉。,6
Qing,王鸣盛,虎牙滩,前日过铜柱，今晨望虎牙。性命付孤舟，急滩纷若麻。江束湍淅怒，轰轰走鸣沙。乱石森牡齿，揭天虎口砑。悬流触石转，百折飞浪花。有时喷淖起，水石相谽谺。斗矗一间屋，盘作千寻洼。俯愁裂坤轴，仰见侧日车。偶与赍俱入，便闯龙伯家。柁师工撇捩，凝竦不敢哗。狎恰已出险，身手良可夸。桅镫步头舣，旅鬓悲鬖髿。饥寒真有力，迫我轻三巴。,6
Tang,吕温,和舍弟让笼中鹰,未用且求安，无猜也不残。九天飞势在，六月目睛寒。动触樊笼倦，闲消肉食难。主人憎恶鸟，试待一呼看。,2
Ming,王玉峰,雁过声换头,焚膏。埋头自小。磨淬久龙光漫韬。驰驱未得投时好。嗟黄鹄。望青霄。恋杀人半生铁砚霜毫。那天衢虽杳。藩篱一决终须到。肯株守故园空自老。,5
Ming,卞三近,挽郑桐溪,南国名山与巨川，扶舆淑气钟英贤。直言冒死纲沦日，大义轻生主辱年。每惜洛波龙卧久，忽惊辽海鹤归翩。圣朝哀赠宁终缺，冠屦如今尚倒悬。,5
Yuan,王思诚,河中形胜,关设蒲津扼两壖，城临天堑控三边。朱甍杰构重华殿，翠琰穹题广孝泉。五老山高横晚照，二妃陵古起秋烟。龙门北顾思前圣，雷首南观忆昔贤。渡口铁牛唐室建，汾脽宝鼎汉家迁。海神望秩时仍故，河渎居歆岁不愆。城郭一般犹舜日，山河万古是尧天。蕨芽旧采余偏嗜，桑落新篘众所便。陶邑器成还苦窳，帝乡民杂更颠连。盛时楫让皇风被，叔世交侵霸习传。比屋可封今巳矣，画衣不犯亦茫然。五刑弼教焉能措，三木收威未易捐。少似夷齐能逊国，多如虞芮好争田。郡侯司牧铨衡重，部使分行黜陟专。持节我当勤察访，更弦汝在谨承宣。共期风化隆先代，咸五登三亿万年。,4
NanBei,王僧孺,湘夫人,桂栋承薜帷，眇眇川之湄。白蘋徒可望，绿芷竟空滋。日暮思公子，衔意嘿无辞。,1
Yuan,僧至仁,送楠上人归定水并简见心禅师,阿师说法双峰下，白昼天花作雪飞。烽火隔江音问绝，秋风海上片帆归。,4
Tang,吕岩,其十二,要觅金丹理，根元不易逢。三才七返足，四象九还终。浴就微微白，烧成渐渐红。一丸延万纪，物外去冲冲。,2
NanBei,萧悫,上之回（《诗纪》云。拾遗题云巡省。）,发轫城西畤，回舆事北游。山寒石道冻，叶下故宫秋。朔路传清警，边风卷画旒。岁馀巡省毕，拥仗返皇州。,1
Ming,王问,久雨新霁访施子羽洞虚道院,迢递思吾子，春晴坐绛纱。回风凄径竹，积雨滞林花。落日过仙院，吹笙隔紫霞。相逢不尽意，一倍惜年华。,5
Ming,叶之芳,暮春送别卷为韩八题（韩，蜀人，自楚还蜀中）,河梁日暮罢离尊，送尔西游去故园。湘渚月明春饮马，巴江花落夜猿闻。青山易堕天涯泪，芳草空销远客魂。何事不归长寄食，路旁谁更惜王孙。,5
Song,方翥,读易 亨,洛邑舟中万里均，舟车白浪与红尘。微掀衣角凉生面，不是清风动白蘋。,3
Tang,无名氏,诮失婢榜诗（原情寄嘲　三首） 其一,抚养在香闺，娇痴教不依。纵然桃叶宠，打得柳花飞。晓露空调粉，春罗枉赐衣。内家方妒杀，好处任从归。,2
Ming,允宜山人,游悬空寺,才入招提境，便空尘世情。慈云环座拥，慧日就窗明。花落优昙钵，佛传无尽灯。何当被衲去，彼岸一先登。,5
Ming,王人鉴,夜宿慧山下和俞孺子,山昏溪暝市销声，唯有流泉不断鸣。莫以停舟依酒旆，急须敲火就茶铛。暗中叶落疑人至，空外云移似鹤行。细啜微吟过丙夜，冷然疏磬隔烟清。,5
Yuan,卞思义,毗陵玄妙观,古柏青衫锁翠霏，寥阳金阙隐玄扉。幡幢影动群仙下，星斗坛空独鹤归。高阁云深分树色，修廊雨过湿苔衣。壁间若问双龙迹，化作天池宝剑飞。,4
Tang,僧慧净,和琳法师初春法集之作,鹫岭光前选，祇园表昔恭。哲人崇踵武，弘道会群龙。高座登莲叶，麈尾振霜松。尘飞扬雅梵，风度引疏钟。静言澄义海，发论上词锋。心虚道易合，迹广席难重。和风动淑气，丽日启时雍。高才掞雅什，顾己滥朋从。因兹仰积善，灵华庶可逢。,2
Yuan,林泉生,其二,谁收将骨瘗西湖，已卜他年必沼吴。孤冢有人来下马，六陵无树可栖乌。庙堂短计惭嫠妇，宇宙惟公是丈夫。往事重观如败局，一龛灯火属浮屠。,4
WeiJin,荀勖,其二 大豫舞歌,豫顺以动，大哉惟时。时迈其仁，世载邕熙。兆我区夏，宣文是基。大业惟新，我皇隆之。重光累晖，钦明文思。迄用有成，惟晋之祺。穆穆圣皇，受命既固。品物咸宁，芳烈云布。文教旁通，笃以淳素。玄化洽畅，被之暇豫。作乐崇德，同美韶濩。浚邈幽遐，式遵王度。,0
Yuan,僧希陵,正元祝赞诗,皇帝践祚，圣同尧禹。纂承丕基，光显宗祖。载弘洪烈，继离照午。昭德惟新，民物咸睹。明视达聪，通今博古。登能庸贤，左右规矩。克剪奸凶，靡遗细钜。服德畏威，跼蹐伏俯。海夷毕臣，罔敢违拒。天锡皇元，混一寰宇。绥厥黎庶，德滂仁煦。岛壤蛮陬，无远弗溥。元贞元日，百典具举。龙戟鸾旂，排执而伍。百辟跄跄，拜笏蹈舞。众乐奏和，凤翼应拊。地产百祥，天降百祜。贡璧献琛，摩肩踵武。天锡皇元，作万邦主。如日之升，下熙九土。箙矢櫜弓，式偃兵旅。国既阜丰，民亦无窭。愿永万年，惟馨德辅。祈与天齐，无坠厥绪。臣作歌诗，播诸乐府。,4
Tang,李适,中和节日宴百僚赐诗①,韶年启仲序，初吉谐良辰。肇兹中和节，式庆天地春。欢酣朝野同，生德区宇均。云开洒膏露，草疏芳河津。岁华今载阳，东作方肆勤。惭非熏风唱，曷用慰吾人。,2
Yuan,李序,嗽金鸟行,昆明使者南方来，洛阳宫阙如云开。玉阶奉进嗽金鸟，水晶镂刻辟寒台。错金为屑玉为饵，神刀取脑白龟死。美人自捣明月珠，赤玉盘中光靡靡。云高夜启月当户，展翼垂吭为君吐。白鸾之尾扫成堆，瑟瑟轻黄如粉蠹。冶烟五色何氤氲，后宫独赐承恩人。雕成宛转合欢钏，一尺春风袖中软。不知南国江水深，铁箕已尽愁人心。岸傍沙陇高百尺，卖儿买得云南金。安得群飞万千羽，不食珠玑食禾黍。呕出肝肠奉明主，天下黄金贱如土。,4
Yuan,李裕,其二,领得除书好便归，故山芝朮已应肥。神仙政苦多官府，不及閒云自在飞。,4
Tang,僧拾得,其十,有偈有千万，卒急述应难。若要相知者，但入天台山。岩中深处坐，说理及谈玄。共我不相见，对面似千山。,2
Song,王雱,钟山,当年睥睨此山阿，欲著红楼贮绮罗。今日重来无一事，却骑羸马下坡陀。,3
Yuan,李昱,早春言怀,客怀谁与适，偏是早春时。红点溪桃萼，黄垂岸柳枝。无官能纵酒，有子可言诗。此外皆馀事，神仙亦浪期。,4
Ming,文益成,次端川上房韵,为县经三载，田园合退休。未能蝗出境，只益雪浑头。萍水逢千里，莼鲈又一秋。期君同解绶，高卧旧林丘。,5
Yuan,李孟阳,屈竹,琅玕君子蟠虬龙，岩岢独处怀春风。凤凰飞断片云晓，怪石曲质成天工。斜烟露出枹危石，岿然一见还睥睨。苔缄滑破移土深，依稀露带残阳温。蠹篆录体横玉枯，细叶曲雨枝相扶。青青碍月折寒影，卧浴槐暑涵清癯。淡如孤山弄霜白，横斜光霁黄昏色。古如处士冒雪闲，䐘根盘伏留坚节。固知屈巳难以舒，堎霄劲直心自如。晴薰拂拂吹菰蒲，醉歌淇奥春满壶。凉飘锦箨落新韵，欲赋未就仍踌蹰。倚窗问竹竹不语，伹觉细香习习生诗书。,4
Qing,方希孟,哈密送长节帅,茫茫大碛四边秋，山满寒城雪满楼。一帜元戎千骑捧，月明笳吹下伊州。,6
Ming,史可程,映山红慢 咏竹菇,寒食遗风，才料理、山家妆粔。恐玉薤金■，输他珍饷，驼羹麟脯。园丁忽报濡仙露。遍金谷嗟珊瑚乳。论风格托籍。■■■然芝侣。藜藿齿、徒诧非常，谩说甚、长生餐苣。尽举向、空门击钵，玉版参来钝句。晕红真似霞生面，袅风前茜裙斜护。提筠篮去。摘春情、翠娥应妒。,5
Yuan,王子一,天下乐,也算个閒趁东风数落花。荣华。谁恋他。敢则是瓦盆边几场沈醉杀。快清风。袍袖宽。倦红尘路径狭。便休题相逢不下马。,4
Song,僧慧梵,题水仙,雪骨檀心碧玉姿，抽花多在小盆池。道人不写胭脂色，墨淡香寒著几枝。,3
Qing,王定柱,岁杪过拉邦坡用旧韵,天开铁壁护名邦，鹰岫东西锁钥双。曾记瘴怜春扇弱，今来寒借酒兵降。洞环郎岱分青嶂，砦险金沙忆碧幢。衰鬓登高惊岁序，辛盘滹鲤胜鲈江。,6
Qing,王宇乐,同谷谒杜少陵祠,遗迹传闻久，青山到眼新。登临惟我辈，漂泊自诗人。间道初归阙，驱车又去秦。谁怜垂白老，尽室在风尘。,6
Ming,王慎中,其四,汉世穷源使，明时足饷臣。黄河喧夜渡，荒戍断行人。宝铗飞边月，征衣带朔尘。悲歌暮相对，慷慨一伤神。,5
Yuan,汪珍,寿殿干叔祖,绛榴花下紫纶巾，笑问铜人五百春。再数行年从丙午，别参内景守庚申。世间万户诗无敌，天上三星箕有神。造化当今公老寿，壁中科斗诵先秦。,4
Yuan,汪鑫,舟行望霅川,水郭蒹葭里，荒祠集暮鸦。舟行随岸曲，帆转受风斜。岁晚愁为客，天晴喜近家。野梅如有意，忽见水边花。,4
Ming,王泽,其三,独绕瑶坛歌洞章，青天如水月华凉。閒将一掬芙容露，乞与神龙作雨香。,5
Yuan,李寿卿,上马娇,你可便不索慌。不索忙。芊建云：将军息怒。再慢慢的问他。正末唱：我则是先打后商量。费得雄云：哎哟。你那钵盂般大的拳头。飕飕的打得我那碎屁儿支支的。可不打杀了我。芊建。只你便是个见證。芊建云：将军息怒。正末唱：请公子放手休拦当。饶这厮强。也飞不过土城墙。,4
WeiJin,应璩,其十二,大魏承衰弊，复欲密其罗。蚍蜉犹见得，何云䲡与虾。狴犴既已备，炊复置黄沙。,0
Qing,方象瑛,峡中夜泛,夜静风初霁，彝陵好放舟。峡云当岸落，峰月下滩流。远水明村舍，恬波起棹讴。更阑谁秉烛，空拟问三游。,6
Qing,王垣,夕阳村,郑国渠连客路长，晚风吹送野花香。夕阳村里村舂急，又向村前望夕阳。,6
Yuan,叶颙,题应上人净深精舍,一室绝纤尘，炉烟贝叶经。每呼明月至，常遣白云扃。竹色侵虚幌，荷香袭小亭。晚来开瓮牖，放入数峰青。,4
Tang,僧圆鉴,五言美瓜沙僧献款诗一首,圣主恩方洽，瓜沙有异僧。身中多种艺，心地几千灯。面进输诚款，亲论向化能。诏迥应锡赉，殊宠一层层。,2
Tang,敦煌人作品,其十五 三攒草咏,池草三攒别，能芳二月春。绿苔生水嫩，翠色出泥新。弄舞餐花蝶，潜惊触钓鳞。芳菲观不厌，留兴待诗人。,2
Yuan,何可视,玉楼春,邻鸡喔喔晨窗白。檐树深沉初辨色。鸳鸯瓦上露溶溶，翡翠帘边风瑟瑟。小楼一半屏山隔。不灭银缸通照夕。还乡好梦却忘愁，梦破那堪仍在客。,4
Tang,王涣,其二,李夫人病已经秋，汉武看来不举头。得所浓华销歇尽，楚魂湘血一生休。,2
Qing,释巨赞,桄榔杖寄赠李任仁议长,坡公迁岭外，此杖独随行。坚过仙人杞，文如紧玉英。灵山分得种，净手自雕成。世路犹崎仄，扶持步履轻。,6
Yuan,王奎,凤山,秋风吹竹实，朝阳照梧树。定有吹箫人，来此山中住。,4
WeiJin,梅陶,赠温峤诗,巍巍有晋，道隆虞唐。元宗中兴，明祖重光。我帝承基，圣后作皇。生而神明，诞质圭璋。有乱同符，恢我王纲。（一章）台衡增耀，元辅重辉。泉哉若人，之颜之徽。知文之宗，研理之机。入铨帝评，出纲王维。（二章）帝曰尔徂，往镇江土。俾尔旄麾，授尔齐斧。昔周之宣，有熊有武。在汉五叶，营平作武。推毂委诚，惟余与汝。（三章）俯偻勤时，非遑晏豫。星陈宿驾，玄旌首路。轻舟龙骧，武旅云布。我恋惟爱，尔勤王度。迟迟之感，监寝宵悟。（四章）人亦有言，德輶如毛。重非千钧，人鲜克效。武有七政，文敷五教。义在止戈，威崇戢暴。勖尔远猷，迈尔英劭。（五章）,0
Ming,王达,太湖,吴越当年曾树怨，百万旌旗此中战。波涛闻与血同流，千古涛声今尚愁。朝来送客过湖口，烟水微茫风满舟。湖南湖北今同宇，吴英越雄在何许。孤云杳杳独山云，落叶萧萧洞庭雨。一声长笛又分携，君往湖东我向西。感慨赠君无限意，枫林寒隔暝猿啼。,5
Ming,古文集,石径樵归,伐木宁辞活计疏，苍苔白石雨晴初。归来饱饭黄昏后，还向窗前读古书。,5
Yuan,李质,和刘三吾所寄,水馆曾留奉使槎，至今粉壁灿天葩。题诗旋擘芭蕉叶，中酒常呼茉莉茶。夜月半窗怀旧雨，春风一榻属谁家。人生百岁青槐梦，莫向流年空自嗟。,4
Qing,尹耕云,淮楼听雨图为符南樵作,淮流日夜向江海，淮上高楼屹然在。朱甍画栋照中原，人世几经云物改。荆溪郁郁霸王略，虎啸龙吟付寥廓。诗人猛士尽奔走，万象飞扬入杯杓。符子才名员半千，芒鞋踏破九州烟。每当风雨楼中夜，上下论心五百年。青山宿草黄泉锢，峥嵘百尺谈经处。乱后方思颇牧贤，生前苦被金张妒。雨声寂寞琴声绝，籍湜韩门有遗子。休问先生讲席荒，可怜弟子头如雪。黄鹤矶头苦战尘，临克结绮委荆榛。即今吴楚干戈满，嗟尔长安乞食人。,6
Qing,尤侗,秋怀 其一,独倚西楼第一栏，秋风吹绽葛衣寒。青山几点叶初落，白雁数声星欲残。镫火草虫人叹息，池塘夜雨梦阑珊。眼前何限难平事，看了吴钩不敢弹。,6
Yuan,汪泽民,送李学甫宰临湘,君去临湘县，江帆几日程。应知小民困，属望长官清。晴昼萱花好，春风棣萼荣。亨衢方接武，消息伫佳声。,4
Ming,毛奇龄,登太白酒楼,太白何为者，夷然醉此楼。千秋狂客去，吾亦此中游。碧柳当轩合，青天入济流。金鱼谁作佩，来往任悠悠。,5
Qing,王铭忠,挽张百熙联,学术汇中西，万派朝宗归海若；荣哀同纪阮，千秋定论炳天章。,6
NanBei,颜之推,诗,悬鱼掩金扇。,1
Tang,缺名一,其九,自生还自死，煞活非关我。续续生出来，世间无处坐。若不急抽却，眼看塞天破。,2
Yuan,李致远,仙吕赏花时,每日衙中案事勤。无事街头饮数巡。与妻子作生辰。更和着这几个弟兄识认。把一杯酒同乐太平春同下。,4
Tang,吕令问,掌上莲峰赋（以题为韵）,众山逦迤。曾何足仰。未若太华。崒为之长。削成三峰。壁立千丈。伊昔太虚。结而为山。伊昔巨灵。拓而为掌。擘开元象。崛起厚壤。当少阴而德合秋成。据丁酉而气𣹢金爽。深沉其色。菡萏其状。云霞不映而其势弥雄。尘露将裨而其高靡让。掌形仙蹠。石容天壮。虽造次于自然。若镌磨于意匠。晦夕雾而偫峰乍隐。煦朝阳而众壑相向。由是考图籍高为四岳之先。盼灵奇势出九天之上。若乃云摇羽盖。鹤挂飞泉。危峰并吐。巨掌高悬。异蓬莱之鳌泛海。若昆崙之柱承天。清露将零。小为盘而仰汉。阳乌假道。疑覆日之孤莲。不但子先之霓裳时见。羊公之石榻仍全。况乎运启皇家。应河源而诞圣。岂比诗歌周德。美嵩甫之生贤者哉。既而岚气霁媚。烟光晚浓。林峦一色。岩崿千重。想清虚而可睹。叹攀陟兮无从。歌曰。苔径滑兮石无踪。道不可得。仙不可逢。傥赐一丸生羽翼。愿轻举于三峰。,2
Qing,文廷式,山居,涧水溜槽白，丛篁插壁青。苔深蟆入室，月黑虎窥庭。但苦盘蔬远，时闻杂草馨。倚岩听虚籁，心与万缘冥。,6
Song,尹直卿,寿曾撙斋七十八,先生虽老正康强，紫绶金鱼两鬓霜。椿干岂因更节健，松江自饮菊潭香。方过一百官省岁，尚有八千年寿长。徼福定从句漏令，丹砂问了却分尝。,3
NanBei,沈满愿,其二,今朝犹汉地，明旦入胡关。高堂歌吹远，游子梦中还。,1
Yuan,吴莱,其二,一点刚风削玉蓉，仙山肺腑閟重重。眼穿上界成官府，舌卷西江得祖宗。鹫岭鸡峰浑未到，龙湫雁荡岂多逢。年来卧病吾环堵，负却诗家九节筇。,4
Ming,文林,荷花荡夜归次吴水部德徵韵,采芳日暮未言归，处处村家掩杼机。水漫莲洲愁路断，月明莎渚觉鸥飞。高歌小海风波急，回首横塘烟火微。兰棹屡移樽屡倒，不知露下已沾衣。,5
WeiJin,潘岳,其二,春秋代迁逝，四运纷可喜。宠辱易不惊，恋本难为思。我来冰未泮，时暑忽隆炽。感此还期淹，叹彼年往驶。登城望郊甸，游目历朝寺。小国寡民务，终日寂无事。白水过庭激，绿槐夹门植。信美非吾土，祗搅怀归志。眷然顾巩洛，山川邈离异。愿言旋旧乡，畏此简书忌。祗奉社稷守，恪居处职司。,0
WeiJin,徐干,其四,惨惨时节尽，兰叶凋复零。喟然长叹息，君期慰我情。展转不能寐，长夜何绵绵。蹑履起出户，仰观三星连。自恨志不遂，泣涕如涌泉。,0
Tang,王驾,社日（一作张演诗）,鹅湖山下稻粱肥，豚栅鸡栖半掩扉。桑柘影斜春社散，家家扶得醉人归。,2
Yuan,周伯琦,其二,高岭薄青天，晨光晻蔼间。云中数十里，马上万重山。金井龙嘘雾，青林豹隐斑。西风征被冷，俯视隘人寰。,4
Ming,于成龙,雾,大雾满虚空，山川一混濛。人声远近际，树色有无中。旭日光微杳，群阴惨薄丛。模糊难见路，举足我心忡。,5
Tang,浩虚舟,舒姑泉赋（以记云舒氏女化为泉为韵）,漂水之上。盖山之前。昔有处女。化为澄泉。瞻风而艳色如在。责实而寒流宛然。原夫旷别幽室。暗悲韶年。顾容华之莫守。望世人而都捐。俨弱质以徐来。颜犹灼灼。委贞姿而色动。声已涓涓。眷恋无心。凄凉故地。念婵娟之可惜。惊变化而殊异。俯视清流。托诚幽意。陈玩习而斯在。庶精魂之能记。素鳞赪尾。浑非旧日之容。急管繁弦。徒尽生平之志。既而水府潜处。幽冥既分。凝情而溆敛寒色。冶态而波生细文。泛浮影于中流。遥疑袅袅。逗鸣湍于别派。远若沄沄。由是鳞甲与游。绮罗长阻。迷绿沼之回复。忘红楼之处所。源通湘渚。写幽恨于灵。流达汉皋。导春心于游女。净色含虚。清辉皎如。烟凝泪以香起。苔斓斑而锦舒。浦水光摇。似动横波之末。岸莎风靡。如存鬒发之馀。想夫纨质已消。阴灵未谢。濯衣彩于花昼。洗镜光于月夜。泠泠不浊。殊画地以俄成。潏潏无穷。类拜井而潜化。且静而清者水之宜。柔而顺者女之为。忆朱颜之婉娩。寻碧溜之逶迤。浮沫粉聚。悬流泪垂。泛蘋藻而翠翘零落。动菰蒲而绿带参差。及夫乱草丰茸。古墟荒毁。杂泥沙之汨没。蔽音容之妖靡。至今闾里之人。空传其名氏。,2
Ming,王佐,忆舍弟彦常,庭草秋仍绿，江枫晚渐稀。年光随水去，事业与心违。远海犹传箭，殊方未授衣。翩翩南去雁，故作一行飞。,5
Ming,王绅,送戚行人,万里簪缨客，三吴阀阅家。少年登月窟，今日泛星槎。使节翩翩影，江梅处处花。壮游当盛世，谈笑赋皇华。,5
Song,方翥,读易 乾,荡荡春风野老家，欲寻踪迹隔烟霞。洞中携出小桃核，种作碧云千树花。,3
Ming,王应斗,立秋喜雨,夜阑知有庆，听到五更秋。曙气颁新爽，时霖荡宿愁。雁声惊落叶，人语闹平畴。共醉天波渺，群巫莫妄求。,5
Yuan,王伯成,天下乐,官里御手亲调醒酒汤。闻香。不待尝。量这箸头酸怎揉我心上痒。不能彀瓮里篘。斗内量。那一回浮生空自忙。,4
WeiJin,郭璞,其十四,静叹亦何念，悲此妙龄逝。在世无千月，命如秋叶蒂。兰生蓬芭间，荣曜常幽翳。,0
Yuan,叶懋,其四 天马歌,渥洼水碧银河清，天驷降精龙马生。腾骧一跃起霄汉，赤汗亹亹珠流赪。汉家天子真龙骨，一见龙驹喜充臆。手携玉麈上瑶池，回首人间烟雾隔。叶公画龙不知龙，祢衡枉死清波中。庸奴执策如刀匕，自嗟不及骀骀死。,4
Tang,宋人著作中所载唐五代神仙鬼怪诗,陈七子题胭脂岩诗,朝游秦地暮嶓台，暂向人间独往来。家在碧潭深处住，从教清浅化蓬莱。,2
WeiJin,葛洪,上元夫人步玄之曲,昔涉玄真道，腾步登太霞。负笈造天关，借问太上家。忽过紫微垣，真人列如麻。渌景清飙起，云盖映朱葩。兰宫敞琳阙，碧空起璚沙。丹台结空构，炜炜生光华。飞凤踶甍峙，烛龙倚委蛇。玉胎来绛芝，九色纷相挐。挹景练仙骸，万劫方童牙。谁言寿有终，扶桑不为查。,0
Song,王庭扬,兴庆池禊宴,宗臣上巳宴东池，雅俗嘉宾盛集时。禊席临川花照耀，游车分路水逶迤。赏心唯欲居民乐，纵饮犹虞坐客疲。独愿我公归柄用，尽令天下洽春熙。,3
Song,毛幵,好事近 次韵叶梦锡陈天予南园作,飞盖满南园，想见八仙遥集。几树海棠开遍，正新晴天色。休辞一醉任扶还，衣上酒痕湿。便恐岁华催去，听秋虫相泣。,3
Ming,王廷陈,刘氏双挽,日月仙丘閟，风流古调更。尚馀松柏气，无复凤箫声。龙剑人间觅，鱼轩地下迎。庭阶有玉树，应慰九原情。,5
Tang,吕太一,土赋,一阖一辟分阳分阴。坎为水兮离为火。东方木兮西方金。惟土德之为大。处中位而君临。寒暑不能易其节。鬼神无以测其深。吐纳清浊。区分宇县。帝轩感气于星斗。虞舜降精于雷电。尔其荆河坟壤。淮海涂泥。草木渐苞于赤埴。璆铁作贡于青黎。火以炎上为母。水以润下为妻。黄白分于雍冀。官位列于东西。蒸之以为城阙。北连朔野。累之以为台观。上构虹霓。为海为河。为牛为马。起圆规于阵法。美教化于王者。负之为模。胡人失其胆气。得之为祥。晋卿载于原野。且久且大。非名可名。定刚柔于坤德。合丝竹于宫声。夫其为重也。封割五色。分茅锡社。夫其为厚也。包括万象。含姿育灵。处瘠则劳。处沃则逸。白兽忽见。羵羊閒出。体均物而为象。抱温柔以成质。舟航才尽。则青镂飞神。六五既临。则黄裳元吉。万国收其利。三公主其秩。因覆篑而成山。为幽居而凿室。不借誉于龙凤。直养德于麒麟。失之则昆虫作孽。得之则宗族以亲。虽鳌足初分。重浊者为之地。而羊角勃起。轻清者为之尘。授之可荐于宗庙。捧之未塞于孟津。起刑马而为首。祀勾陈以为神。汉庙玉环。方之则君王纳谏。丰城实剑。拭之则光彩射人。含物吐象。包藏玉石。均王四时。卑陛三尺。运乎虚舟之中。不以为损。捧乎泰山之上。不以为益。土之为德也重。土之为性也平。爰稼穑而为务。被朱紫而为荣。余以既藉形体。承恩天壤。公和之山窟非陋。子猷之冬林自赏。先君列国。犹未断于封疆。轩佐吹尘。直庶几于梦想。,2
Qing,方浚师,端州宝月台联,对面即星岩，七朵芙蓉呈绮丽；赏心倾露盏，一池菡萏正芬芳。,6
Qing,方浚颐,平山堂三贤祠联,人溯文忠到文简；山从江北望江南。,6
Tang,于尹躬,南至日太史登台书云物,至日行时令，登台约礼文。官称伯赵氏，色辨五方云。昼漏听初发，阳光望渐分。司天为岁备，持简出人群。惠爱周微物，生灵荷圣君。长当有嘉瑞，郁郁复纷纷。,2
Ming,叶小纨,浣溪沙 为侍女随春作,髻薄金钗半亸轻。佯羞微笑隐湘屏。嫩红染面太多情。长怨曲栏看门鸭，惯嗔南陌听啼莺。月明帘下理瑶筝。,5
Tang,李愿,登瀛洲阁,翠阁傍瀛洲，洲中胜事幽。沙明眠雪鹭，波涨宿霜鸥。溅雨荷盘腻，萦风柳带柔。公馀自多暇，尊酒奉仙游。,2
Song,方逢辰,赠尹巽斋数学,阴阳晴雨可前知，此是人间第一奇。鼾睡华山何日觉，烦君更与问希夷。,3
Qing,王畿,同梁汾谒泾阳先生祠坐二泉亭竟日,一艇溪回带雨轻，断崖千仞入云平。丹枫石壁先祠古，黄叶山椒野史成。携茗漫尝新汲水，摩碑为检旧题名。偶谈遗事还增感，坐对寒岩别有情。,6
Ming,王锡爵,题成祖四骏图（录二首） 其一 龙驹,玉勒绣缠鬃，天厩出真龙。报恩苟得所，宁论剑戟锋。是时元戎方首路，霜毛血溅仍驰骛。将军抽矢前致词，愿言不忘射钩时。,5
Yuan,僧至仁,送奯上人还日本并简双林明极和尚,十年问法天王地，万里乡山碧海东。雪室有禅传鼻祖，蒲帆无恙转秋风。潮连蓬岛晴云白，霞拥扶桑晓日红。为问双林老尊者，尺书还寄北来鸿。,4
Tang,水府君,与郑德璘奇遇诗① 其一,物触轻舟心自知，风恬烟静月光微。夜深江上解愁思，拾得红蕖香惹衣。,2
Yuan,吕思诚,游嘉山,不到嘉山十五年，神林祠宇两悠然。鹅溪鹅泛溪头月，龙井龙蟠井底天。霖雨未能酬素志，烟霞且得遂高眠。一觞一咏归来晚，朋友相联若有缘。,4
Song,王逸,句,他年馆阁同游处，荣路方踪继二孙。,3
Ming,孔镛,濯缨晚眺,晚上濯缨亭，泉石供吟眺。不闻孺子歌，日落渔收钓。,5
Yuan,王逢,过余刚中常清云林二首 其一,灵草绿含烟，桃花红满川。澹餐云外粥，清供石间泉。雨响注春酒，风鸣弹夜弦。经过恐难觅，养鹤洞门前。,4
Song,文彦博,赠市隐者,縠帔绛绡头，墙东隐侩牛。闲门甘肮脏，薄俗重伊优。有頍宁须拂，无资可用游。故人虽茜旆，那复问前驺。,3
Yuan,僧宗衍,子熙两和诗寄再用韵以答,梁甫吟馀自荷锄，南阳非复旧门闾。春愁乱逐杨花起，秋兴频将柿叶书。水落楚江寻瘗鹤，草荒吴苑问蒸鱼。远游忆母还归省，安得云萍有定居。,4
WeiJin,温峤,回文虚言诗,宁神静泊，损有崇无。,0
Ming,王冕,有感,三春多是雨，四月不闻雷。尽道龙宫闷，谁掀蛰户开？郊原丰草木，城郭满蒿莱。我老为时虑，无言思欲哀。,5
Song,王从叔,秋蕊香 用清真韵,薄薄罗衣乍暖，红入酒痕潮面。絮花舞倦带娇眼。昨夜平堤水浅。故人信断风筝线。误归燕。梦魂不怕山路远。无奈棋声隔院。,3
Yuan,岳伯川,醉扶归,你问他在村镇居城郭。张千云：兀那老子。俺哥哥问你城𥚃住。村𥚃住。韩魏公云：哥哥。老汉村𥚃也有庄儿。城𥚃也有宅儿。张千云：这老头子。硬头硬脑的。正是躲避差徭游食户。村𥚃寻往城𥚃去。城𥚃寻往村𥚃去。你则在这𥚃。我回俺哥哥话去。做见正末云：哥哥。那村老子说。城𥚃也有宅儿。村𥚃也有庄儿。正末云：这老子好无礼也。他回我这等话。张千。你敢问的差了也。你则依着我再问他去。唱：你问他当军役纳差徭。张千云：兀那老子。俺哥哥着我问你。当差是军身。是民户。韩魏公云：老汉军差也当。民差也当。因老汉有几文钱。又当站户哩。张千云：你军差也当。民差也当。因有钱又当站户。韩魏公云：是。张千云：他是埋头财主。我回哥哥话去。做见正末云：哥哥。他说军差也当。民差也当。因有钱又当站户哩。正末云：噤声。这厮好不干事。跟我这几年了。着这庄家老子使的两头回来走的。你则依着我再问去。唱：你问他开铺席为经商可也做甚手作。张千云：兀那老子。你可开铺席。做经商的。是甚么手作。正末云：张千你再问他。唱：你与我审个住处查个名号。张千云：他是个庄家老子。只管要问他住处怎的。正末唱：我多待不的三日五朝。将他那左解的冤雠报。,4
Yuan,任士林,访牟大卿,自开黄叶径，城郭有山林。老失相如璧，贫嗟靖节琴。青天庭树在，白发镜尘深。欲叩黄唐事，寥寥千载心。,4
WeiJin,陆机,长歌行,逝矣经天日，悲哉带地川。寸阴无停晷，尺波岂徒旋。年往迅劲矢，时来亮急弦。远期鲜克及，盈数固希全。容华夙夜零，体泽坐自捐。兹物苟难停，吾寿安得延。俯仰逝将过，倏忽几何间。慷慨亦焉诉，天道良自然。但恨功名薄，竹帛无所宣。迨及岁未暮，长歌乘我闲。,0
Qing,王焯,与陆锬夜话,每忆故园风日好，即须来就故人论。雨余麦浪碧于水，溪上藕花香到门。水旱沙田饶稻蟹，枌榆酒盏及鸡豚。更怜晚饭彫胡罢，饱读残书秋树根。,6
Tang,包何,送乌程王明府贬巴江,一片孤帆无四邻，北风吹过五湖滨。相看尽是江南客，独有君为岭外人。,2
Ming,王知人,峡门秋月,扁舟晚泊峡门秋，冷月寒山色欲浮。掩映荻花窥石壁，参差枫叶隐飞楼。清猿唤破三生梦，白露重添一段愁。吹彻玉笙银汉曲，乘风八翼到丹丘。,5
NanBei,王台卿,咏筝诗,依歌时转韵，按曲动花钿。促调移轻柱，乱手度繁弦。惟有高秋月，秦声未可怜。,1
Yuan,一初,赠天纪,翰苑虞夫子，名闻四海传。偶携天上月，来系寺前船。一见如曾识，三生定有缘。不嫌云卧冷，与我共留连。,4
WeiJin,韦昭,其十 从历数,从历数。于穆我皇帝。圣哲受之天。神明表奇异。建号创皇基。聪睿协神思。德泽浸及昆虫。浩荡越前代。三光显精耀。阴阳称至治。肉角步郊畛。凤凰栖灵囿。神龟游沼池。图谶摹文字。黄龙觌鳞。符祥日月记。览往以察今。我皇多哙事。上钦昊天象。下副万姓意。光被弥苍生。家户蒙惠赍。风教肃以平。颂声章嘉喜。大吴兴隆。绰有馀裕。,0
Song,王安中,其二,西城春色静年芳，灵沼文禽暖在梁。岸舣轻舟泛鹢首，路寻飞栈转羊肠。杯心衬锦花留影，波面镕银月迸光。曾倚披霄高阁望，清都自有水云乡。,3
Qing,丁士一,下水船次壁间韵,船驶随流水，篙师镇日间。滩回疑缩地，帆转欲移山。过眼迷村舍，乘风壮客颜。计程淮北近，次第剪江还。,6
Yuan,吉雅谟丁,题天童寺朝元阁,海内兵尘已十年，上方钟鼓独依然。史臣锡号承天宠，中使函香出御筵。山列九龙蟠紫翠，楼开五凤敞云烟。篮舆亦有登山约，拟听松风借榻眠。,4
Tang,牛僧孺,乐天梦得有岁夜诗聊以奉和,惜岁岁今尽，少年应不知。凄凉数流辈，欢喜见孙儿。暗减一身力，潜添满鬓丝。莫愁花笑老，花自几多时。,2
Tang,灵佑,偈,不是沩山不是牛，一身两号实难酬。离却两头应须道，如何道德出常流。,2
Ming,王衡,北上吕城阻坝别亲,苏苏寒雨滴平川，共话行期笑屡迁。宿草故含河畔色，新炊半见客中烟。隔江鸿雁如兄弟，明月天涯是去年。匹马夕阳缘底事，梅花零落野塘边。,5
Ming,王铎,贺九寺,树合若无路，傍寻有寺通。远鸦翻夕景，一雁压春风。石面雷批壑，松腰水掣空。凭栏疑日月，不似楚吴中。,5
WeiJin,谢万,兰亭诗二首① 其二,司冥卷阴旗，句芒舒阳旌。灵液被九区，光风扇鲜荣。碧林辉英翠，红葩擢新茎。翔禽抚翰游，腾鳞跃清泠。,0
Ming,毛先舒,吴宫词,苏台月冷夜乌栖，饮罢吴王醉似泥。别有深恩酬不得，向君歌舞背君啼。,5
Tang,王起,冰泮曲池赋（以春日风暖之候为韵）,元英变律。青阳报春。伊曲沼之方燠。始泮冰于斯辰。北陆初凝。昔峨峨而色闭。东风忽解。惊片片之光新。所以将延轩骑。稍媚咸秦。散乱琼岸。离披玉津。开碧潭之漾漾。如白石之磷磷。岂必积穷谷而与竞。塞长河而见伦。则知煦妪有待。冱寒无必。将辞烈烈之风。渐映迟迟之日。或竹破而瓦裂。或镜华而玉质。带宿草而犹沾。添新泉而更溢。小大惟错。方圆不一。临深之戒稍窥。履薄之危渐失。蚕之绩也。必见其沦胥。鲤或感焉。匪劳于剖出。璀错腾外。淋漓积中。随波响激。遵渚光融。下鱼竿而不隔。泛仙舟而巳通。涣涣初流。自同夫溱水。冲冲罔凿。奚取于豳风。是知冰在池而合散。池与冰而虚满。腹坚难俟于星回。磔裂必因乎风暖。皎洁不私。清明在兹。殊玉壶而觏止。异凌台而藏之。鼠无得而潜伏。狐由是而决疑。和而不同。始坚然而固节。积而能散。终涣尔以随时。客有览名都之秀。盼回塘之溜。知迷津而可通。在解冻之斯候。,2
Song,王素,述梦,似去华胥国里来，云霞深处见楼台。月光冷射鸡窗急，惊觉游仙梦一回。,3
Tang,李峤,笛（一作咏笛）。（一作宋之问诗）,羌笛写龙声，长吟入夜清。关山孤月下，来向陇头鸣。逐吹梅花落，含春柳色惊。行观向子赋，坐忆旧邻情。,2
Song,王操,并州道中,从军无住计，近腊塞门行。风劈面疑裂，冻粘髭有声。太阳过午暗，暮雪照人明。马上闻吹角，依依认汉城。,3
Qing,尹会一,紫荆,何许连枝树，殷勤爱紫荆。人皆有兄弟，莫漫作枯荣。,6
Yuan,李致远,天净沙,画楼徙倚栏杆，粉云吹做修鬟，璧月低悬玉弯。落花懒慢，罗衣特地春寒。,4
Ming,方沆,秋汎,山合松楸晚，沙寒橘柚秋。坐看鱼鸟近，历历镜中游。,5
Yuan,汪真,赠羽士陈静山弹琴,琅然太古音，出自羽人手。如写三峡涛，浣我尘数斗。神仙中人不易逢，听君古调含仙风。琼瑶杂佩骑飞龙，翩然夜下蓬莱宫。绿云摇波江渺渺，楚天平远苍梧小。神仙神仙归去来，一声唳鹤青山晓。,4
Ming,尹昉,其三,同甲同衰病，朝端寄一时。何缘起我懒，每自诵君诗。长共春风座，终怀晚岁期。那知先奄忽，不觉独支离。,5
Ming,丘吉,因天如寄声沈启南,日望江云卧草庐，烟波无处觅双鱼。高僧相见能传语，不写银笺小字书。,5
WeiJin,杨羲,中候王夫人诗三首 其一,八途会无宗，乘运观嚣罗。化浮尘中际，解衿有道家。骋烟忽未倾，携真造灵阿。虚景盘琼轩，玄钧作凤歌。适路无轨滞，神音舞云波。齐德秀玉景，何用世间多。,0
Qing,王璋,台湾八景（澄台观海）,指顾层台上，澄清竟若何。大都天地阔，不辨水云多。棹转争飞鸟，宵鸣听巨鼍。此时无限意，万里壮关河。,6
Song,方汝疆,江上晚望,柳边茅舍倚渔矶，沙上轻禽贴水飞。千顷夕阳秋练净，谁家一叶晚来归。,3
Tang,朱绛,春女怨,独坐纱窗刺绣迟，紫荆花下啭黄鹂。欲知无限伤春意，尽在停针不语时。,2
Ming,方用中,暮春有感次杨均升韵,落花千点舞斜晖，春色年年一度归。世事消除尘梦短，故交零落晓星稀。山中麋鹿寻盟去，天上鹓鸾簉羽飞。自信人间有穷达，不须惆怅更沾衣。,5
Yuan,王晔,混江龙,虽然是农家耕耨。感谢得天公雨露有成收。则俺这村居野疃。那羡您画阁朱楼。你道官人每出来的乘骏马。怎如俺那牧童归去倒骑牛。俺可也比每年多馀黍麦。广有蚕桑。囤塌细米。垛下乾柴。端的个无福也难消受。您穿的是轻纱异锦。俺穿的是坌绢的这粗䌷。,4
Ming,尹明翼,凌江驿,春雨霏霏水驿遥，孤舟夜雨太平桥。却怜人影随流尽，铁锁犹环断石腰。,5
Ming,王冕,中秋次韵答恢太虚,江湖漂泊久，发白不知年。世远人何在？天空月自圆。山河清有影，草木净无烟。谁恤苍生苦，移忧到酒边。,5
NanBei,王俭,穆德凯容乐（穆皇后室）,太姒嫔周，途山俪禹。我后嗣徽，重规叠矩。肃肃閟宫，翔翔云舞。有飨德馨，无绝终古。,1
Qing,王源,留别黄弼臣,忧向中来岂易宽，与君对酌且为欢。怜才自古英雄少，得意当前我辈难。消遣壮怀凭宝剑，蹉跎春梦付征鞍。还期共醉金台下，四野萧萧放眼看。,6
Yuan,丁复,送张志可侍父之奉化幕官二十首用杜少陵万壑树声满千崖秋气高浮舟出郡郭别酒寄江涛为韵 其七,山中士有道，置屋上县厓。坐啸钟竽合，行随鹿豕偕。葺衣牵葛藟，煮饭拾松钗。见说幕官好，问郎时出街。,4
Qing,王芬,寒食,无边红紫斗芳妍，却是清明雨后天。满地柳阴啼杜宇，隔墙花影落秋千。青帘几处飘村舍，荒冢连阡化纸钱。野外难禁三日火，飞灰乱袅夕阳烟。,6
Ming,王绂,其二,怀抱怕生愁，病来难自由。雨声孤馆夜，人影一灯秋。书剑乖前志，江湖忆旧游。无端身外事，一一上心头。,5
Qing,于东昶,其二,岂是人间行路难，可怜天遣作儒酸。蹉跎学士葫芦样，潦倒先生苜蓿盘。检历乍惊佳节过，披图聊觅好山看。汉阳穷鸟吾真是，何日翻飞纵羽翰。,6
Yuan,吴养浩,象山山长岳仲远美任,象山天下秀，中有陆公祠。圣道开千载，皇天粲二仪。垣墙空草树，礼貌见尊彝。雅有岳山长，三年今在兹。,4
Tang,僧本寂,僧举香岩语示颂,枯木龙吟真见道，髑髅无识眼初明。喜识尽时消息尽，当人那辨浊中清。,2
Ming,文洪,其三,纳凉开北牖，防雨覆西垣。自得翻书趣，浑忘对客言。径阴蝼蚁集，林暝鹁鸠喧。分得清溪水，时时灌药园。,5
Song,方逢辰,问天,胭脂十二万风尘，一样胞胎父母身。天欲杀之胡至此，厥初何用降生民。,3
Ming,方蕖,文姬琵琶图,塞风吹拍自单于，谁道中郎女不如。纵学胡笳非汉业，馀生犹得续残书。,5
Yuan,王蒙,登泰山（有引）,飞仙挟我游天门，足蹑万壑云雷奔。凌虚直上数千尺，适见混沌兮乾坤。巨鳌左折蓬莱股，鲸波东注榑桑根。地高俯瞰沧海日，天近仰叩清都阍。古帝何年辟下土，九点青烟散寰宇。翠烟孔盖此登封，盛德神功照今古。人间瞬息三万年，七十二君何茫然。秦皇汉武踵遗躅，镂玉坎瘗山之巅。金宫翠陛苦不乐，遣使碧海求神仙。羲和龙辔不稍贷，岂料海水成桑田。试向封巾一回首，六合坱莽空云烟。千秋谁识当时事，五松大夫知此意。岩前长揖大夫松，数子胡乃干秦封。高标直下鲁连节，避世不及商山翁。雪髯雪干如屈铁，涛声瑟瑟吟悲风。松本无心偶然耳，人情好恶多弥缝。欲倾箕颍一瓢水，为汝净洗羞惭容。为君解嘲君勿怒，万事转首成虚空。帝子绛节朝丹穹，神灵婀娜群仙从。嘘呵紫焰开芙蓉，光景上属超鸿濛。玉女夜降骑青龙，鸾匏凤笙声噰噰。霓裳舞袖飘长虹，琼音间作鸣丝桐。《白云》清谣曲未终，泠风命驾归崆峒。千峰万峰浸明月，恍惚身在瑶池宫。明朝稽首下山去，翠嶂突兀青霞中。,4
Yuan,宋讷,次潞州判官王宗大途中书事韵,并州归路出汾西，满马黄尘首屡低。漳水净涵霜练洁，太行高插剑锋齐。新诗起草推敲涩，老眼生花眺望迷。不独山城连榻卧，为君今夜更留题。,4
Song,王之望,其五,海国幽栖地，春风欲暮时。病忧梅雨逼，贫叹麦秋迟。并日终无愧，逢年会有期。饥寒宁苟免，吾道讳磷缁。,3
Song,新喻宰,贺罗珊,刑部二品尚书郎，匹马萧然返故乡。点检庭前亲种柳，于今森列总成行。,3
WeiJin,僧支遁,咏怀诗五首 其一,傲兀乘尸素，日往复月旋。弱丧困风波，流浪逐物迁。中路高韵益，窈窕钦重玄。重玄在何许，采真游理间。苟简为我养，逍遥使我闲。寥亮心神莹，含虚映自然。亹亹沈情去，彩彩冲怀鲜。踟蹰观象物，未始见牛全。毛鳞有所贵，所贵在忘筌。,0
Qing,方鹤斋,其三,壮夫满路暗吞声，缧系如猴伺发兵。弃甲于思监众役，挟辀走卒叹孤行。郊游俊物栖豚栅，市远樵翁怯雉城。惟有捧舆诸髦士，纷纷献策议纵横。,6
Yuan,邓梓,锦雉图歌,锦衣绣翼何扬扬，棠梨花开春雨香。雌雄并立久未翔，咫尺或是山之梁。林深枳棘如人长，摩挲竹枝思凤皇。,4
Qing,文星瑞,肇庆鼎湖庆云寺联,泉声鸟声钟磬声，声声入妙；树色石色烟霞色，色色皆空。,6
Yuan,汪珍,山居夏日,草长荒三径，桐阴满四邻。青春如过客，白日属閒人。迸笋争篱出，残花落地新。几时寻要术，吾亦学齐民。,4
Ming,王世懋,助甫中丞为楼汝水之上颜曰绿波赋寄一首,百尺清波泻鸭头，美人新筑在河洲。风流张绪偏临水，恨别江淹独倚楼。柳外晴过休汝骑，门前春系下淮舟。近来麟阁能争胜，闲杀眠沙数点鸥。,5
NanBei,陈叔宝,昭君（怨文苑云。一作明君词。）,图形汉宫里，遥聘单于庭。狼山聚云暗，龙沙飞雪轻。笳吟度陇咽，笛转出关鸣。啼妆寒叶下，愁眉塞月生。只馀马上曲，犹作别时声。,1
WeiJin,卢谌,诗,遐举游名山，松乔共相追。层崖成崇馆，岩阿结重闱。,0
Qing,王倩,菩萨蛮 题月季花神像,深红浅白番番换。生来不受春拘管。相对又思家。闺中曾种它。惜花情郑重。小倚阑干弄。侬意要亲攀，和伊簪两鬟。,6
Yuan,汪时中,月夕书怀寄贡待制汪蓉峰程以文,明月出东山，照见西林明。龙蛇布满地，信步还自惊。独立数星辰，欲挽银河倾。一洗人间尘，洒然肝胆清。不寐抱婵娟，待旦听鸡鸣。安得同心人，为言此时情。,4
Ming,王行,寄题聚碧轩,喜遂投闲意，开轩出竹林。高空苍雪堕，永夏绿云深。缥帙涵晴色，湘帘驻晚阴。须知子猷兴，千载一虚心。,5
Tang,牛希济,其七,洞庭波浪飐晴天，君山一点凝烟。此中真境属神仙。玉楼珠殿，相映月轮边。万里平湖秋色冷，星辰垂影参然。橘林霜重更红鲜。罗浮山下，有路暗相连。,2
Qing,王图炳,宴集诗,忆昔聚星堂，冰雪碾轮毂。深杯寒可销，佳客来不速。号令诗坛严，风流醉翁独。遂使门下士，白战慕高躅。吾师掌邦治，和膏盛渗漉。淡泊鲜嗜好，酸咸迥绝俗。锁印有馀清，觞咏古欢续。春迟腊鼓催，夜久铜壶促。家琛集许燕，国彦会潘陆。红灯翠幕间，梅竹幽以馥。怀哉旧雨多，乐此胜情足。即事赋长篇，原泉涌万斛。譬如观沧溟，朝宗纳川谷。又若三峡桥，天半晴飞瀑。试问蹑青冥，宁有阶梯不。勉和调刁音，避席手频束。随门敢献珠，楚肆难衒玉。悉索笑馈岁，珷玞杂鱼目。,6
Tang,王瓒,冬日与群公泛舟焦山 其二,纵步不知远，夕阳犹未回。好花随处发，流水趁人来。,2
NanBei,徐陵,杂曲,倾城得意已无俦，洞房连阁未消愁。宫中本造鸳鸯殿，为谁新起凤凰楼。绿黛红颜两相发，千娇百念情无歇。舞衫回袖胜春风，歌扇当窗似秋月。碧玉宫妓自翩妍，绛树新声最可怜。张星旧在天河上，从来张姓本连天。二八年时不忧度，旁边得宠谁相妒。立春历日自当新，正月春幡底须故。流苏锦帐挂香囊，织成罗幌隐灯光。只应私将琥珀枕，暝暝来上珊瑚床。,1
WeiJin,陆机,挽歌诗三首 其一,卜择考休贞，嘉命咸在兹。夙驾警徒御，结辔顿重基。龙㡛被广柳，前驱矫轻旗。殡宫何嘈嘈，哀响沸中闱。中闱且勿欢，听我薤露诗。死生各异伦，祖载当有时。舍爵两楹位，启殡进灵轜。饮饯觞莫举，出宿归无期。帷衽旷遗影，栋宇与子辞。周亲咸奔凑，友朋自远来。翼翼飞轻轩，骎骎策素骐。按辔遵长薄，送子长夜台。呼子子不闻，泣子子不知。叹息重榇侧，念我畴昔时。三秋犹足收，万世安可思。殉没身易亡，救子非所能。含言言哽咽，挥涕涕流离。,0
Song,王存,其三,二载京岘居，过从不获屡。,3
Tang,李颀,达奚吏部夫人寇氏挽歌,存殁令名传，青青松柏田。事姑称孝妇，生子继先贤。露湿铭旌重，风吹卤簿前。阴堂从此闭，谁诵女师篇。,2
Yuan,王晔,滚绣毬,则你这媒人一个个。啜人口似蜜钵。都只是随风倒舵。索媒钱嫌少争多。女亲家会放水。男亲家点着火。你将那好言语往来收撮。则办得两下𥚃挑唆。你将那半句话搬调做十分事。一尺水翻腾做百丈波。则你那口似悬河。,4
Ming,王玉峰,北混江龙,日高烟淡。倚天长剑影冲寒。声驰沸海。令走摇山。铠砌银纹。恰便是龙驾雨。鍪斜金翅。可兀的虎生翰。气腾腾雾结。阵绕绕云连。黄沙慢起。乌角吹残。鼙鼓掩轰雷。旗纛驱飞电。指日间长驱席捲。凯奏师旋。,5
Ming,王蒙,茌平县西门邮亭废圃中有花名玉珑瑽枝叶与琼花无异但花蕊层生与叶相间远望如翠烟笼玉幽香扑人遂呼浊醪痛饮花下陈令取纸笔索诗乘醉走笔赋二律 其一,谁司后土作花王，忍置瑶华官道傍。衣袂不经尘世染，梦魂犹带广寒香。孤蟾照破琼林雪，飞蝶栖残珠树香。天上人间惟有此，好将阑槛护荒凉。,5
Tang,王諲,柱础赋,稽古太初。穴处巢居。则大壮之垂象。上栋下宇。成其室庐。迨于中叶。僭奢违道。木衣缇缃。土被文藻。列蟠螭于栏槛。拖长虹于欀橑。谓桂柱之不坚。施柱础以侔其寿考。相万祀而一人。阶天地而相保。其始也。徵士尚方。聚徒岩畔。经回溪之纡郁。梯嵯峨于天半。披林离之修萝。刮莓苔之烂漫。曜云霞之䌽駮。嘉锦章之辉焕。图嵌空。设妙算。或攻或凿。叫啸相赞。磓山成雷。击石火散。初髣髴而缕析。忽砰以冰泮。五丁力殚。九牛流汗。自彼幽薮。登庸华观。乃命王尔操绳。公输削墨。规上成范。方下为则。错坎缺之参差。开青荧之古色。入红壁。对朱扉。廊回月皎。殿广星稀。随风起润。逐日呈辉。扣逶迤之环佩。拂回旋之舞衣。及夫荏苒时移。峥嵘岁久。堂惟荆棘。尘埋户牖。嗟建章之火流。何金石之可守。础则不易。人将谁寿。础兮础兮全坚固。曾见深宫几人故。夫础之为德。既坚且贞。华而尚素。晦而尚清。象君子之待问。扣之则鸣。诚在位之有式。居必底平。平则可久。久则不倾。无靳固而守朴。非昭章而眩明。庶夫人之锐意。览兹物而笃诚。,2
WeiJin,湛方生,诗,仲秋有秋色，始凉犹未凄。萧萧山间风，泠泠积石溪。,0
Song,王回,驷不及舌赋,彼驷能行，骎骎万里；此舌能言，人才闻耳。万里远矣，驷行有疆；闻耳甚微，舌言无方。六辔在手，纵之吾游，见险逢艰，不可控留。一出诸口，死传吾志，善恶吉凶，孰追孰避？盖古君子，取物以箴，学士诵焉，可毋慎今！,3
WeiJin,嵇康,其二,昔蒙父兄祚，少得离负荷。因疏遂成懒，寝迹北山阿。但愿养性命，终己靡有他。良辰不我期，当年值纷华。坎凛趣世教，常恐婴网罗。羲农邈已远，拊膺独咨嗟。朔戒贵尚容，渔父好扬波。虽逸亦已难，非余心所嘉。岂若翔区外，餐琼漱朝霞。遗物弃鄙累，逍遥游太和。结友集灵岳，弹琴登清歌。有能从我者，古人何足多。,0
Song,王圭,金陵会月,疏飒水风起，此宵何太清。危楼人未下，独树鸟频惊。寒漏三更急，秋江万里横。凄然六朝恨，依旧照空城。,3
Yuan,危素,和答张原相见寄 其一,别来两度得安书，犹在仙乡水竹居。年少才华终有合，春寒眠食定何如。奏琴深夜难成曲，采绿终朝不满裾。月色四山清窈窈，空花千树落疏疏。,4
Yuan,林温,题李伯时仕女图二首 其二 盘山道中,盘山岭头春雨多，天台雁荡云相摩。鹧鸪啼入竹林去，我行不得君奈何。,4
NanBei,徐孝嗣,答王俭诗,书帷停月，琴袖承飙。结芳幽谷，解佩明椒。去德滋永，怀德滋深。行云传想，归鸿寄音。,1
NanBei,僧慧皎,其二 义解赞,遗风眇漫，结浪邅迥。匪伊粹哲，孰振将颓。潜安比曜，远睿联环。璠斧曲戾，弹沐斜埃。素丝既染，永变方来。,1
Yuan,孔从善,续龙爪石壁题句,万里西风起马蹄，金戈回日塞云低。未为豫让先亡赵，欲效田单独报齐。怪石有痕龙巳去，落花无主鸟空啼。至今天与英雄恨，呜咽泉声下扎溪。,4
Ming,王伯稠,兰若即事,兴来时野眺，小立倚柴扉。一雨清波动，双林片月归。山䶉藏竹语，水鸟出花飞。不觉空烟暮，濛濛翠湿衣。,5
Yuan,李真人,菩萨蛮,还丹父母将何作。木从火里生枝博。枝博既芳荣。离宫火渐明。渐明终却灭。化土生金屑。土谢玉金乡。金来归北方。,4
Ming,王惠,程烈妇诗二首 其一,西风昨夜怒掀天，吹折瑶池并蒂莲。夫属妇言情已切，妇从夫死志弥坚。不惟大义今时重，犹有芳名后世传。最是伤心孤与老，一家两地隔蛮烟。,5
NanBei,萧衍,雍台,日落登雍台，佳人殊未来。绮窗莲花掩，网户琉璃开。葑茸临紫桂，蔓延交青苔。月没光阴尽，望子独悠哉。,1
Yuan,范梈,壬戌秋录囚晚行宁州道中追录,晓发高平镇，前旌路未分。小桥烟外过，流水月中闻。虎豹宜多隐，豺狼不可群。居人敌炎暑，报有竹连云。,4
Qing,方浚颐,挽曾国藩联,衡岳云开天柱峻；大江星陨石城寒。,6
Qing,于范,双调望江南 秋怅,流水去，帆影楚天低。潮落吴江秋月冷，云连芳草故园迷。望断小桥西。红日澹，烟雨晚霏霏。蓟北鸟来空有泪，首阳人远漫生薇。倚槛且徘徊。,6
WeiJin,周祗,执友箴,四辅扬辉，伐木幽林。抚乔鸾飞，爰逮姬衰，俗遂凋成。交缘利昵，朋因伪情。谷风兴哀，繁霜夏零。道之未尽，弘焉由人。自室有回，过门则亲。微言绵邈，清谈辍响。金虽能照，尘积翳朗。西河感离，口悟投杖。慊慊文侯，友贤好学。英英燕昭，礼郭致乐。推诚岁寒，功标松竹。落落乔札，辽辽庄惠。解带一遇，道映万世。人亦有言，贵则易交。利重太山，道轻鸿毛。久而益敬，见之晏平。霜雪既至，劲柏冬青。,0
Tang,王湾,奉和贺监林月清酌,华月当秋满，朝英假兴同。净林新霁入，规院小凉通。碎影行筵里，摇花落酒中。清宵凝爽意，并此助文雄。,2
Ming,于鉴之,辛巳仲春京口望茅止生翙舟不至感述三首 其一,万事东流江上船，才名永负勒燕然。吹楼已任蛾眉适，旅榇空期马革还。气满挥戈遑驻日，心倾指囷溯驹年。人间别有男儿泪，欲共春潮挽逝川。,5
Yuan,释良琦,冬日过练川黄东溪隐居,岁晚来寻黄处士，小艇晓入东溪云。水生柳下鹅鸭喜，日出沙头鸥鹭分。枸杞子香浮茗碗，枇杷花气杂炉熏。却怜清会难频得，明日南江又忆君。,4
Tang,白行简,君臣同德赋,曰若稽古巨唐。累圣重光。盛烈贯于千古。英声超于百王。尔乃偫瑞呈祥。众灵叶庆。神降休祉。天垂宝命。凤箓于是荐臻。龟书以之叠映。万姓忻东户之日。一人奏南风之咏。至矣哉。美无德而称焉。臣闻非常之主。必有非常之臣。是以元凯升而唐德茂。稷禹用而虞化淳。武丁梦徵兮求版筑之士。文王卜兆兮得垂钓之宾。岂直星精之诞方朔。维岳之降甫申。故能殷周叹其多士。皇汉歌其得人。亦有九合称齐。三分号蜀。犹传善政。尚留芳躅。方鸿翼以济时。比鱼水而敦俗。诚小国之边鄙。亦顺时而自足。岂若我圣明之有天下也。总六合以为家。笼八荒而建国。既垂拱而敷化。谅偃兵而兴德。为百代之规模。立万邦之轨则。于是大君端冕而多暇。偫臣奉职而有方。巍巍荡荡。济济锵锵。咸有一德。视人如伤。夔龙在位。鹓鹭成行。君臣同德而均美。圣母临人而永昌。岂徒超五臣而逾十乱。固将六五帝而四三皇。小臣微浅。才智疏越。滥吹紫庭。献赋绛阙。敢同舆颂。窃为歌曰。元首明哉。股肱良哉。盛德至矣。大业广矣。我一人兮化无穷。临万国兮道既融。同心同德。君圣臣忠。子子孙孙。永代克隆。,2
Ming,史可程,大佛谷,万叠千盘势渐增，途穷无复怯崚嶒。偶然穿峡闻人语，虎豹窠中一老僧。,5
Yuan,李行道,商调集贤宾,火匝匝把衣服紧揝着。搽旦云：你药死亲夫。该死罪的。我放了你。倒等你逃走去了。正旦唱：你道我该死罪怎生逃。带云：张海棠也。唱：我则道嫁良人十成九稳。今日个越不见末尾三稍。则我这负屈的有口难言。赤紧的原告人见世生苗。这一场没揣的罪名除非天地表。搽旦云：可知道你药死了亲夫。自有个天理神明鉴察。正旦唱：我将这虚空中神灵来祷告。便做道男儿无显迹。可难道天理不昭昭。,4
Song,方大琮,挽赵南塘 其一,初开学禁预招延，俄滞周南四十年。大振文词惊海内，肯将训诂让儒先。孤忠自许汉遗老，高气直凌唐谪仙。凤昔览辉今已矣，危楼百尺尚依然。,3
Qing,王隼,其二,不独嗟离乱，飘零未有涯。客愁连雁影，乡梦落镫花。晓月宁留夜，孤云何处家。茫茫隔烟水，秋色上蒹葭。,6
Song,古某,句,仙客有灵千古在，洞门无钥四时开。,3
WeiJin,薛莹,献诗,惟臣之先，昔仕于汉。奕世绵绵，颇涉台观。暨臣父综，遭时之难。卯金失御，邦家毁乱。适兹我土，庶存孑遗。天启其心，东南是归。厥初流隶，困于蛮垂。大皇开基，恩德远施。特蒙招命，拯擢泥污。释放巾褐，受职剖符。作守合浦，在海之隅。迁入京辇，遂升极枢。枯瘁更荣，绝统复纪。自微而显，非愿之始。亦惟宠遇，心存足止。重值文皇，建号东宫。乃作少傅，光华益隆。明明圣嗣，至德谦崇。礼遇兼加，惟渥惟丰。哀哀先臣，念竭其忠。洪恩未报，委世以终。嗟臣蔑贱，惟昆及弟。幸生幸育，托综遗体。过庭既训，顽蔽难启。堂构弗克，志存耦耕。岂悟圣朝，仁泽流盈。追录先臣，悯共无成。是济是拔，被以殊荣。珝忝千里，受命南征。旌旗备物，金革扬声。及臣斯陋，实暗实微。既显前轨，人物之机。复傅东宫，继世荷辉。才不逮先，是忝是违。乾德博好，文雅是贵。追悼亡臣，冀存遗类。如何愚胤，曾无仿佛。瞻彼旧宠，顾此顽虚。孰能忍愧，臣实与居。夙夜反侧，克民自论。父子兄弟，累世蒙恩。死惟结草，生誓杀身。虽则灰陨，无报万分。,0
Yuan,叶李,口占,如今便一似麻糊，也是人间大丈夫。笔里无时那解有，命中有处未应无。百千万世传名节，二十三年非故居。寄语长安朱紫客，尽心好上帝王书。,4
Song,文喜,句,一向乱云寻不得，几番临水待归来。,3
Yuan,朱晞颜,次李竹所先辈韵,忆昔南宫角俊游，高名何事间陈楼。汉廷素擅无双誉，兰省今推第一流。吟策追随梅涧晓，书灯深窈竹房秋。遥知近注潜夫论，应是斯人可得俦。,4
Yuan,王振鹏,题金明池图,三月三日金明池，龙骧万斛纷游嬉。欢声雷动喧鼓吹，喜色日射明旌旗。锦标濡沬能几许，吴儿颠倒不自知。因怜世上奔竞者，进寸退尺何其痴。但取万民同乐意，为作一片无声诗。储皇简淡无嗜欲，艺圃书林悦心目。适当今日称寿觞，敬当千秋金鉴录。,4
Ming,王翰,故人遂初过山居,秋气谁相问，荒居懒闭门。剑歌双鬓换，国步寸心存。漫写当年事，偏惊此日魂。风流非旧日，有虱对谁扪。,5
WeiJin,卢谌,时兴诗,亹亹圆象运，悠悠方仪廓。忽忽岁云暮，游原采萧藿。北逾芒与河，南临伊与洛。凝霜沾蔓草，悲风振林薄。摵摵芳叶零，橤橤苍华落。下泉激冽清，旷野增辽索。登高眺遐荒，极望无崖崿。形变随时化，神感因物作。澹乎至人心，恬然存玄漠。,0
WeiJin,无名氏,其三 八顾（《后汉书》无刘儒。有范滂。）,天下和雍郭林宗，天下慕恃夏子治。天下英藩尹伯元，天下清苦羊嗣祖。天下宝金刘叔林，天下雅志蔡孟喜。天下卧虎巴恭祖，天下通儒宗孝初。,0
Yuan,于石,其三,伊昔西湖里，娉婷十里莲。香凝花上露，影落镜中天。枕簟水亭雨，笙歌月夜船。双鸳不解事，常傍翠阴眠。,4
Tang,王泠然,止水赋（以清审洞澈涵容为韵）,尝闻神心保正。天道害盈。漏卮添而复出。欹器备而还倾。岂若兹水。居然可名。既混之而不浊。又澄之而不清。时止则止。时行则行。峻堤防则其源见塞。开汲引则其道能亨。安波不动。与物无争。如方圆之得性。何宠辱之能惊。故为国者取象于止水。使其政公平。为身者亦同于止水。使其心至明。至察可尚。柔谦何禀。思远道则一苇能杭。守贫居则一瓢可饮。接下流则卑以自牧。鉴偫物则宽而能审。诚用之而舍之。在去泰而去甚。水之为德也长。水之为功也众。散作云雨。畜作潭洞。浮芥则傲吏措杯。种瓜则幽人抱瓮。无朝夕之出纳。有飞沈之狎弄。徒观其深虚见底。咫尺宜探。千流并入。万象皆涵。摇树影于青岸。落山光于碧潭。其仁可以济物。其义可以激贪。既而壅之不流。蒙则未决。照春物而画屏相似。映晴空而明镜无别。雨来而圆点乱生。风静而长波自灭。任天时以开闭。随王泽而盈绝。受涓滴而逾深。处冰壶而更澈。书云。视水积影。能见形容。视人行事。能知吉凶。政烦则人扰。水浊则鱼喁。夫子欲精神而不惑。俾荣利无系于心胸。比浮云之于我。观止水而为容。兀兮若枯木坐忘。澹兮若虚舟见逢。正道未远。斯言可从。傥不遗于射鲋。希有便于登龙。,2
Yuan,王伯成,那吒令,这酒。曾散漫却云烟浩荡。这酒。曾眇小了风雷势况。这酒。曾混沌了乾坤气象。想为人百岁中。得运则有十年旺。待有多少时光。,4
Ming,卞元亨,绝句,牡丹曾是手亲栽，十度春风九不开。多少繁华零落尽，一枝犹待主人来。,5
Ming,王直,得兄行敏书知在临清将北上,岭外三年别，天涯万里回。书从今日到，船向几时开。落日关山远，清秋鸿雁来。重阳看渐近，同醉菊花杯。,5
Yuan,叶颙,题扇面景物,溪童双眼碧，照映绿波心。钓艇横烟水，渔歌起夕阴。峰巅凉月上，涧底白云深。傲睨天风顶，芳尊独自斟。,4
Song,方子静,春日田园杂兴,东皋雨后土膏肥，夙驾乌犍出短扉。秧水平畴蛙阁阁，菜花满棱蝶飞飞。比邻社酒欢犹在，墙壁农书事已非。独喜桑麻今正长，渊明归去最知几。,3
Song,王之望,和李士举陪提刑徽猷游中梁山临秀远轩以望江中平陆之胜承示佳句且叙故旧离合之感次韵二首 其一,空翠浮轩槛，岚光拂栋梁。江随平野曲，林拥暮山苍。城郭犹平日，田畴本乐乡。呻吟未休息，衰病意空长。,3
WeiJin,王献之,其三,桃叶映红花，无风自娿娜。春花映何限，感郎独采我。,0
WeiJin,庾䨹,安石榴赋,绿叶翠条，纷乎葱青。丹华照烂，晔晔荧荧。远而望之，粲若摛缋被山阿；迫而察之，赫若龙烛耀绿波。,0
Ming,王永积,其六 花渡渔歌（咏花渡河）,放舟芦花滩，月明不能宿。自理沧浪歌，惊起双飞鷇。,5
Qing,允禧,其五,高人读道书，兀坐千峰里。双鹤暮盘云，影在寒潭水。,6
Yuan,吴云,其二,水村烟草映花丛，梦里青山入瘦筇。晚泊枫桥春睡重，满船风雨不闻钟。,4
Tang,元结,其二 望仙府,山凿落兮眇嵚岑，云溶溶兮木棽棽。中何有兮人不睹，远欹差兮閟仙府。彼仙府兮深且幽，望一至兮藐无由。望不从兮知如何，心混混兮意浑和。思假足兮虎豹，超阻绝兮凌趠。诣仙府兮从羽人，饵五灵兮保清真。,2
Qing,方源,宿屯溪,踏破谽谺路，屯溪别有天。两峰青障日，一水绿连川。中有苍髯叟，相逢黄石边。挑灯论往事，投契觉忘年。,6
WeiJin,刘伶,咒辞,天生刘伶，以酒为名。一饮一斛，五斗解酲。妇人之言，慎不可听。,0
Tang,白元鉴,天坛,天坛高百尺，只在翠微间。碧藓遗踪古，青松白日閒。丹成人已化，云去鹤应还。时有吹箫客，月明来故山。,2
Tang,毛文锡,其二,深相忆，莫相忆，相忆情难极。银汉是红墙，一带遥相隔。金盘珠露滴，两岸榆花白。风摇玉佩清，今夕为何夕。,2
NanBei,卢元明,晦日泛舟应诏诗,轻灰吹上管，落蓂飘下蒂。迟迟春色华，晼晼年光丽。,1
Song,方一夔,晓行二首 其一,百年长扰扰，无地寄浮踪。客醉伤春酒，人行送曙钟。烟霏啼谢豹，星斗压卢龙。笑共孤云往，归投江上峰。,3
Yuan,王思诚,赋得云梦泽送宋显夫佥事之山南,两仪开混沌，二泽积泓渟。汇溢巴邱腹，陂沿楚地形。龙蛇蟠窟宅，鲛蜃驾空冥。馀润蒸巫峡，层波接洞庭。汀花迎日白，岸草际天青。使节光卿月，仙槎泛客星。扣舷歌楚些，鼓瑟舞湘灵。忧世婴多病，伤怀忆独醒。清风吹碧渚，明月漾沧溟。迢递山南道，乘骢旧所经。,4
WeiJin,曹丕,折杨柳行①,西山一何高，高高殊无极。上有两仙僮，不饮亦不食。与我一丸药，光耀有五色。服药四五日，身体生羽翼。轻举乘浮云，倏忽行万亿。流览观四海，茫茫非所识。彭祖称七百，悠悠安可原。老聃适西戎，于今竟不还。王乔假虚辞，赤松垂空言。达人识真伪，愚夫好妄传。追念往古事，愦愦千万端。百家多迂怪，圣道我所观。,0
Song,毛幵,月坡亭李耆明见菊 其一,初阳散微和，晞露耿馀明。引花吸其精，助我养修龄。人生凭化迁，日夜枯与荣。聊为寂寞游，放此真率情。,3
NanBei,周舍,鼎铭,天下宁康，异方同轨。九牧作贡，百司咸理。范金铸器，戒镇阶戺。波圆月镜，传之无已。,1
Song,僧子兰,与道侣同于水陆寺会宿,论道穷心少有朋，此时清话昔年曾。柿凋红叶铺寒井，鹄坠霜毛著定僧。风遰远声秋涧水，竹穿深色夜房灯。出门尽是劳生者，只此长闲几个能。,3
Song,方蒙仲,黄梅,双雀啅馀芳，长记来时路。瞥见金弹丸，相呼远飞去。,3
Ming,王登贤,题丘林梅月（县八景之一）,林畔索寒梅，天边弄明月。月映梅稍白，清味可谁啜。,5
Yuan,方回,其四,密树窥青果，方塘数绿荷。久晴田水细，向晚野烟多。兀坐几忘起，成诗费屡哦。归鞍犹觉早，再欲叩烟萝。,4
Song,卞震,其四,茶香解睡磨铛煮，山色牵怀著屐登。,3
Song,王曼之,春日郊行,出门逢柳色，忽过野桥西。坐石看潮长，隔花闻鸟啼。地随芳草尽，树与夕阳齐。不是桃源路，行人亦自迷。,3
Ming,王褒,送友人之京,银缸盛美酒，江上送君行。共惜孤舟别，那知几日程。阙寒逢断雁，宫曙听新莺。早献金门策，休论汉贾生。,5
Tang,宋璟,奉和圣制同二相已下群官乐游园宴,侍饮终酺会，承恩续胜游。戴天惟庆幸，选地即殊尤。北向祗双阙，南临赏一丘。曲江新溜暖，上苑杂花稠。亹亹韶弦屡，戋戋贲帛周。醉归填畛陌，荣耀接轩裘。,2
Song,尹洙,随州闻刘易入终南山,神骥渴死追无踪，离娄眩目迷虚空。九衢欢游尚故处，一日忽在终南峰。附势趋权徒扰扰，生歌死哭何匆匆。人间万事既能了，莫教声誉过关东。,3
Yuan,叶森,题陈渭叟紫云编,一度诗来一见君，只应芳杜袭兰薰。有时写到游仙句，绕笔秋香生紫云。,4
NanBei,萧综,听钟鸣,历历听钟鸣。当知在帝城。西树隐落月。东窗见晓星。雾露朏朏未分明。乌啼哑哑已流声。惊客思。动客情。客思郁纵横。翩翩孤雁何所栖。依依别鹤半夜啼。今岁行已暮。雨雪向凄凄。飞蓬旦夕起。杨柳尚翻低。气郁结。涕滂沱。愁思无所托。强作听钟歌。,1
Yuan,朱德辉,至正庚辛唱和诗得招字,种梧在东园，邀月庶逍遥。月色如我心，梧枝写风标。十年坐此下，摊书悟寂寥。理复竟成剥，晏极生尘劳。兵凶起衽席，豺䝟恣咆哮。兄弟忽星散，骨肉纷号咷。还怜有娇女，殉节不可招。义命委善败，肝肠故摧烧。自谓閒园树，野火等蓬茅。使君不陈力，安得坐今宵。,4
NanBei,丘迟,还林赋,爰自京师，言归旧岭，今风古辙，每动寸衷。因事而书，不觉成卷，非谓为文，聊记行途所经云尔。太皞弭节，祝融耸驾，炎钟泛响，青籥静吹。丘子税辕畿路，总舳川湄，褫魂故岭，结梦旧墀。揆身世而载怀，镜古今而兴辞。验难停于扬辙，昭易改于墨丝。匪追举而辩命，岂适伊而问蓍？担簦无白璧之想，负书靡黑豹之悲，缆解山潮，首顾京澨，仰绛堞之纷回，与素津之容裔，荃桡往来，芰盖经过，依俙子陵之钓，仿佛沧浪之歌。出入风霞，游息云露。阶伺禽飞，窗高月度。踟蹰七教，徘徊五礼，永剪带于关上，长缉巾乎林底。,1
WeiJin,孙楚,之冯翊祖道诗,举翮抚三秦，抗我千里目。念当隔山河，执觞怀惨毒。,0
Tang,敦煌曲子,洞仙歌 戍客流浪,悲雁随阳。解引秋光。寒蛩响夜夜堪伤。泪珠串滴。旋流枕上。无计恨征人。争向金风飘荡。捣衣嘹亮。懒寄回文先往。战袍待䌥。絮重更熏香。殷勤凭驿使追访。愿四塞来朝明帝。令戍客休施流浪。,2
NanBei,伏知道,其二,二更愁未央，高城寒夜长。试将弓学月，聊持剑比霜。,1
Tang,吉中孚,奉同秘书苗丞菘阳山闲居引,有山磋硪兮有水潺湲，王孙独往兮春草经年。溪路独行兮到时何处？渔父相见兮水上天边。犬吠前村兮极浦，回风入林兮微月映户。白石磷磷兮曲水疑衣，哀猿啾啾兮空山半雨。谷口苍茫兮天阴，人间离别兮年月深。花迷流水不知处，心忆君家难得寻。,2
Yuan,宋讷,其二,前盟曾记十年中，共向淇东作钓翁。三径主人今蒋诩，五噫高士汉梁鸿。陶情寄兴樽留月，问柳寻花杖曳风。莫把苍颜容易失，要将清致古人同。,4
Song,王奕,题小蒜岭,西风策策麦花凉，重把新诗自品量。禽不为人音自好，路因无驿里偏长。百年白发空前辈，两载黄花笑异乡。归去玉琊牢闭户，莫教旧隐姓名香。,3
Tang,段义宗,思乡作,泸北行人绝，云南信未还。庭前花不埽，门外柳谁攀。坐久销银烛，愁多减玉颜。悬心秋夜月，万里照关山。,2
Ming,王懋明,其四,屡空亦自得，偃息有衡门。不出人间世，时为象外言。抚琴聊永日，艺圃任无藩。此意何人会，裁书与巨源。,5
NanBei,王僧达,七夕月下诗,远山敛氛寝，广庭扬月波。气往风集隙，秋还露泫柯。节期既已孱，中宵振绮罗。来欢讵终夕，收泪泣分河。,1
Tang,不详,东阳夜怪诗① 其十二,乱鲁负虚名，游秦感宁生。候惊丞相喘，用识葛卢鸣。黍稷滋农具，轩车乏道情。近来筋力退，一志在归耕。,2
Yuan,方一夔,夜坐,竹翠浓如滴，絺凉薄似空。遐观山缺处，露坐月明中。计较围棋胜，喧呼琢句工。畏途谁触热，衣袂涨尘红。,4
NanBei,刘骏,其二,洛阳数千里，孟津流无极。辛苦戎马间，别易会难得。,1
Qing,方殿元,六歌 五溪深,五溪深，鱼鳖网尽伤人心。伏波昔下槃瓠国，矍铄悲歌夜吹笛。十万征人未尽归，千年流水声凄恻。今时鼠窃是何意，幽谷深山盗名字。东南盗贼应声气，将帅旌旄横满地。官军三载住长沙，万马齐驱非地利。壁垒坚营休士卒，食尽锋摧待其毙。巴陵南畔最卑湿，瘴雨岚风四时急。画角吹残刁斗断，征人相抱旌竿泣。南天杀气操生死，雁飞未到衡阳止。欲寄音书一问家，家过衡阳几千里。,6
Song,文天祥,登双溪阁,碧落神仙宅，当年庾谢来。烟云连草树，山水近楼台。万雉银缸举，千鸦铁骑回。梅花衣上月，把玩为徘徊。,3
Qing,丁丙,筠轩丈以雁山茶饷客,雁山色如古鼎彝，丹砂翡翠青瓜皮。四十九盘云合离，一百二峰烟芬菲。客儿游屐独见遗，诺讵那至开初基。沈记薛赋彰希微，閤南北兮谷东西。泉膏石髓蒸华滋，五珍之产茶尤奇。梅公诗句高品题，阮家仙种是也非。清明节过谷雨霏，新芽一枪还一旗。武火焙足文露晞，瓶盛箬裹致远宜。铁翁得之笑解颐，新年招集吟朋嬉。小小炉子涂红泥，雪余檐滴烹珠玑。蟹眼鱼眼声澌澌，恍疑瀑在龙湫飞。煎成浅盏浮琉璃，色香味与阳羡齐。座中二老先忘机，裹粮曾踏芙蓉溪。重圆茶梦疏朝衣，鲰生亦幸清诗脾。所嗟互市来西夷，茶纲岁入千朱提。可怜军火无穷期，不抵防海一日糜。兹茶隐秀与世违，解渴不屑沦鲸鲵。主人论敌有余凄，苦心茶味其庶几。更期八尺支杖藜，雁湖绝顶轻攀跻。春茶采采归来兮，延年益寿同丹荑。,6
Tang,曲信陵,吴门送客,乱山吴苑外，临水让王祠。素是伤情处，春非送客时。不须愁落日，且愿驻青丝。千里会应到，一尊谁共持。,2
NanBei,萧统,咏同心莲诗,江南采莲处，照灼本足观。况等连枝树，俱耀紫茎端。同逾并根草，双异独鸣鸾。以兹代萱草，必使愁人欢。,1
Tang,王镕,其二,佛日西倾祖印隳，珠沈丹沼月沈辉。影敷丈室炉烟惨，风起禅堂松韵微。只履乍来留化迹，五天何处又逢归。解空弟子绝悲喜，犹自潸然对雪帏。,2
Ming,方用中,竹涧为李均赋,渭川千亩敌封侯，分得霜栽涧水头。六逸旧闻唐俊彦，七贤今识晋风流。苍龙影淡金波夕，彩凤声寒玉镜秋。酷爱此君偏得地，考槃歌罢思夷犹。,5
Qing,王孙蔚,秋赴长安途次晋中杂兴,行人去去复青山，策马西风了未闲。碧草难寻绵上陇，白云何处雁门关。三更晓角来霜里，一片秋声在树间。此际萧森愁欲起，不缘客路亦潸潸。,6
Tang,浩虚舟,赋得琢玉成器,已沐识坚贞，应怜器未成。辉山方可重，散璞乍堪惊。玷灭随心正，瑕消夺眼明。琢磨虹气在，拂拭水容生。赏玩冰光冷，提携月魄轻。伫当亲捧握，瑚琏幸齐名。,2
Song,王沂孙,其二 红叶,玉杵馀丹，金刀剩䌽，重染吴江孤树。几点朱铅，几度怨啼秋暮。惊旧梦、绿鬓轻凋，诉新恨、绛唇微注。最堪怜，同拂新霜，绣蓉一镜晚妆妒。千林摇落渐少，何事西风老色，争妍如许。二月残花，空误小车山路。重认取，流水荒沟，怕犹有、寄情芳语。但凄凉、秋苑斜阳，冷枝留醉舞。,3
Song,王汾,送程给事知越州,名藩从古任惟良，况复深严琐闼郎。夕拜更持仙殿笔，昼归仍绾会稽章。诗编岂愧微之富，杯酒应嗤贺监狂。惠政相承今邵杜，越人歌颂继南阳。,3
Qing,允礽,恭侍圣驾阅视河堤,河干芳草正萋萋，辇路逶迤接大堤。新绿渐添杨柳岸，春烟多在杏花蹊。行宫日近千官集，平野云连万幕齐。淮浦昔闻忧水国，祇今瑞麦满平畦。,6
Qing,王摅,黄海歌,我所居兮在海滨，未登高丘望远海。行入深山尽是山，银台金阙瞻安在？昨投汤院雨翻盆，电激雷轰众壑奔。兹山雨后当铺海，旋因观海登天门。天门削成去天尺，历尽危梯上绝壁。弥勒龛中一宿留，晓起白云千里积。非烟非雾铺虚空，时为车盖时为龙。诸峰没趾渐及顶，初由肤寸弥寰中。天吴仿佛舞其下，万里无际连苍穹。是时罡风吹蓬蓬，听如击鼓冯夷宫。更疑射蛟海水赤，一轮照曜扶桑东。须臾解駮浪纹静，玉池开放千芙蓉。人间万事皆桑田，惟斯亘古无变迁。尘寰跼蹐真可怜，胡弗蹈海如鲁连。三山驱走置眼前，对之欲往心悠然。长愿采药山中眠，朝朝来往蓬莱巅。帝乡未遂平生志，从此浮槎天汉边。,6
Ming,王尚絅,雨过次一泉韵,白日沉长浦，游云断玉关。老悲春冉冉，别恨水潺潺。鼓角连城戍，烽烟冒海山。请缨怀壮士，夜雨坐苔斑。,5
Yuan,周密,江寺送客,送别西风寺，愁添鬓影华。江空回夜汐，岸远涨秋沙。塔古栖双鹳，樯高立数鸦。临歧一杯酒，回首即天涯。,4
Tang,李世民,置酒坐飞阁,高轩临碧渚，飞檐迥架空。馀花攒镂槛，残柳散雕栊。岸菊初含橤，园梨始带红。莫虑昆山暗，还共尽杯中。,2
NanBei,萧绎,登堤望水诗,驱马河堤上，非谓城隅游。怀山殊未已，徒然劳九愁。旅泊依村树，江槎拥戍楼。高岸翻成浦，曲港反通舟。枣野良知叹，瓠河今可俦。愿假宣尼道，泗水却横流。,1
Yuan,僧大䜣,次韵奉答吴可堂左丞致政寓九江见贻,晚节陶元亮，平生贺季真。鸡豚栗里社，宾客午桥春。风物三生梦，功名百岁身。种莲毋负约，金地不生尘。,4
Yuan,僧行端,寄希白藏主,青杉高簇天，仁者此安禅。双涧水回合，四山云接连。灯分红燄远，茶点白华圆。别后为谁语，宗门玄又玄。,4
Yuan,吴师道,寄友,聚散悠悠水上萍，相思千里梦魂惊。门扃白日閒花落，愁入春风芳草生。天北云遥回雁影，江南春尽老鹃声。飘零王粲今何处？想见登楼此日情。,4
Qing,方殿元,答陈元孝寄约诗邮三作兼柬梁药亭 其一,怀人似秋色，日在碧梧枝。吾道自千古，斯文共一时。开春结幽愫，每月联新诗。袖里芳兰乱，馨香好赠谁。,6
Qing,王錞,其二,龙驭时巡远，民庐旧寝宫。青苔缘闼古，苍鼠穴阶空。笳静关山月，弓鸣草木风。庙谟能制远，宛马岁来东。,6
NanBei,僧宝志,其二,日出卯，用处不须生善巧。纵使神光照有无，起意便遭魔事挠。若施功，终不了，日夜被他人我拗。不用安排只么从，何曾心地生烦恼？,1
Ming,叶纨纨,点绛唇 早春有感,小院黄昏，一庭淡月人声俏。梅花开了。春信知多少。又是一番，芳草天涯道。伤怀抱。年年憔悴，不似春归早。,5
Tang,元稹,咏廿四气诗 小暑六月节,倏忽温风至，因循小暑来。竹喧先觉雨，山暗已闻雷。户牖深青霭，阶庭长绿苔。鹰鹯新习学，蟋蟀莫相催。,2
Song,史浩,走笔次韵张以道 云南,空洞远万里，佳景萃其南。縠纹波似染，螺髻花群簪。紫芝鲜最馥，青棂坚直甘。解召羡门侣，双鸾聊与骖。,3
Tang,王琚,美女篇,东邻美女实名倡，绝代容华无比方。浓纤得中非短长，红素天生谁饰妆。桂楼椒阁木兰堂，绣户雕轩文杏梁。屈曲屏风绕象床，萎蕤翠帐缀香囊。玉台龙镜洞彻光，金炉沈烟酷烈芳。遥闻行佩音锵锵，含娇欲笑出洞房。二八三五闺心切，褰帘捲幔迎春节。清歌始发词怨咽，鸣琴一弄心断绝。借问哀怨何所为，盛年情多心自悲。须臾破颜倏敛态，一悲一喜并相宜。何能见此不注心，惜无媒氏为传音。可怜盈盈直千金，谁家君子为藁砧。,2
Ming,史鉴宗,潇湘神,潇水清，湘水清。波碧兰红路杳冥。赛鼓无声秋笛夜，一林枫叶半江青。,5
NanBei,何胥,被使出关诗（《诗纪》云。诗汇作庾肩吾者非。）,出关登陇坂，回首望秦川。绛水通西晋，机桥指北燕。奔流下激石，古木上参天。莺啼落春后，雁度在秋前。平生屡此别，肠断自催年。,1
Yuan,李竹所,苏李泣别图,我去君留可奈何，明朝烟雨隔关河。当年胡妇分携处，想见中郎泪更多。,4
Ming,叶宪祖,懒画眉,新来略觉损容标。剩把閒情付彩毫。吟诗生怕及夭桃。几番盼杀张京兆。翠黛留将懒自描。,5
Ming,于慎行,出塞,万里关山道，苍茫玉塞秋。沙飞晴作雨，雾结旦成楼。羌管霜前怨，胡笳月下愁。酬恩怀一剑，端不为封侯。,5
Yuan,贝琼,魏塘夜泊,风帆如健马，一日过嘉兴。水鸟时相唤，秋蚊尚可憎。照人明月近，接地白河澄。耿耿浑无寐，中宵对玉绳。,4
Ming,方九功,海榴花,春花落尽海榴开，奇种谁分宝地栽。斜日捲帘深色映，晚风隔座暗香来。披襟更拟频烧烛，把臂何妨数举杯。最爱芳时看不去，繁枝折向月中回。,5
Ming,王师道,寄孟叔敬宣抚,乡里衣冠有几人，故家复见孟参军。高怀磊落先投老，壮岁飞腾已策勋。归把长竿钓溪水，醉浮大白卧山云。卜邻便欲如王翰，诗酒相从至夜分。,5
Tang,李兼,题洛阳县壁①,猾吏畏服，县妖破胆。好录政声，闻于御览。,2
WeiJin,谢尚,大道曲,青阳二三月，柳青桃复红。车马不相识，音落黄埃中。,0
Qing,丁日昌,东巡台湾恒春,东瀛已是天将尽，况到东瀛最尽头。海水自来还自去，罡风时发复时收。徙薪曲突知谁共，衔石移山且自谋。饱听怒涛三百里，何人赤手掣蛟虬！,6
Ming,王人鉴,湖州道中,寒溪曲折带，桑原人语鸡。鸣又一村破，寂偶然闻梵。呗问程频尔，误方言微茫。芦荻翻黄影，点缀峰峦出。翠痕落日湖，昏行不得孤。篷浊酒亦销魂。,5
Yuan,叶可权,其三 洗马寒泉,将军勇气起吴越，铁马追风汗流血。寒泉一掬清战尘，六月人间洒飞雪。雪花溅落冯夷宫，霜蹄蹴月如游龙。何须更寻渥洼种，此水直与银河通。,4
Tang,包佶,发襄阳后却寄公安人,挥泪送回人，将书报所亲。晚年多疾病，中路有风尘。王粲频徵楚，君恩许入秦。还同星火去，马上别江春。,2
Yuan,吴景奎,风雨赤城旅夜书怀,吾儿为客在黄山，我向丹丘岁又阑。千里乡关家信远，一灯风雨客毡寒。衣钩石角难行路，船趁潮头易上滩。须信故园归去好，梅花相伴竹平安。,4
Qing,王倩,百字令 兰舟为盆石写照，玲珑入妙，嘱填此解,层峦叠嶂，怪秦人海上，驱之而走。幻成小有仇池穴，丘壑天生结构。青蚀苔痕，白蒸云气，皱瘦真无偶。瓦盆清供，论交惟尔还久。却喜泼墨随形，拈毫写照，排立苍髯叟。展卷芸窗相比并，便石也应点首。化讶通神，漱思砺齿，珍重藏怀里。癖逢米老，定教下拜求友。,6
Yuan,朱善,与金州张王二指挥同宿诸窝铺,海舟曾共济，山馆复同眠。榾柮烧新火，氍毹解旧毡。三杯虽率尔，一枕且恬然。明日辽城路，君应到在先。,4
Yuan,于昌文,喜雪,肃肃谁将满院清，岁寒台柏自中庭。朝来踏破寻梅路，夜半惊回折竹声。千尺威棱龙露甲，一襟冰玉鹤归丁。银花点点丰年兆，预报山城酒价平。,4
Yuan,吴云,其三,晓入招提草树馨，怪来松柏老龙形。如何剥落冰霜尽，依旧春风吹得青。,4
Yuan,李好古,骂玉郎,可知道龙宫美女多娇态。想当时因有约。则今日独寻来。𢬵的个舍残生做下风流债。那龙也青脸儿长左猜。恶性儿无可解。狠势儿将人害。,4
Yuan,孟汉卿,油葫芦,恰便似画出潇湘水墨图。淋的我湿渌渌。更那堪吉丢古堆波浪渲城渠。你看他吸留忽剌水流乞留曲律路。更和这失留疏剌风摆希留急了树。怎当他乞纽忽浓的泥。更和他疋丢扑搭的淤。我与你便急章拘诸慢行的赤留出律去。我则索滴羞跌屑整身躯。,4
Qing,毛澄,其四,忽忽三春尽，凄凄百卉肥。云忙冲隼坠，风陡挟人飞。荷筱久忘世，灌园今息机。干戈昧生理，掘尽北山薇。,6
Song,王之道,和荀晋仲题法隆韵,去来何所喜，一雨应澄清。憔悴有生理，叹嗟成颂声。酒垆从客醉，村疃问农耕。深得诹询意，谁能继此行。,3
Yuan,元张廓,缑山谣,缑云轻，缑月明。缑山仙人弄月云，徘徊鸾鹤吹玉笙。仙人轻举斗星横，云月悠悠薄太清。浮丘真人学道成，丹砂九转飞云星。羽衣芝盖遥相迎，游軿相与朝玉京。海日岧峣射青阙，阆霞崆峒烘赤城。倏而白藏变元英，尘寰沧海桑田平。纷纷万兆兮如痴蝇，菌蕙晷促兮不暂停。大道茫茫兮其自灵，故山松桂兮烟冥冥。邦人思旧兮未忘情，香火华华兮视清明。青天寥寥兮望霓旌，饮鹤池边兮几番春草生。,4
Yuan,李延兴,养鱼池,涵空一镜碧，日晚出纤鳞。挟雨隔苍海，冲波碎绿蘋。沔南誇丙穴，周什荐嘉宾。白首清江曲，谁怜独钓人。,4
Song,王赏,眼儿媚,凌寒低亚出墙枝。孤瘦雪霜姿。岁华已晚，暗香幽艳，自与时违。化工放出江头路，沙水冷相宜。东风自此，别开红紫，是处芳菲。,3
Ming,王维桢,康陵陪祀,塞上犹传八骏名，帝丘今望赤霄平。千峰云起旌旗影，万木风多剑槊声。玉殿香烟浮俎豆，瑶墀星斗灿冠缨。雍歌听彻人归尽，独立春宵百感生。,5
Yuan,王士熙,送虞伯生祭（一作代）祠还蜀用袁待制韵,蜀道扬鞭旧险摧，家山遥认碧崔嵬。奉香暂别金銮去，题柱真乘驷马来。祠罢汾阴迎汉鼎，路经骊谷吊秦灰。归釐宣室须前席，不似长沙远召回。,4
Ming,王屋,子夜歌,千金买良玉，百金求良工。为侬作双环，相连无始终。妾身妾自惜，君心君自知。莫将日后情，不如初见时。家有千黄金，不如得郎心。家有千仓谷，不如抱郎宿。,5
Song,方蒙仲,消梅,四月沙河市，青盆雪色盐。吴儿甘美饫，可是喜酸咸。,3
Yuan,王鉴,春日草堂奎章照磨林彦广惠酒二首 其一,江南三月春始足，桃花杏花参差开。溪云入屋夜生雨，山瀑近床晴殷雷。读书吊古有何益，行道济时无此才。多谢奎章老文伯，时时携酒草堂来。,4
Qing,王诗正,挽左宗棠联,军前同哭老元戎，况同穷岛生还，顿失瞻依如小子；天上若逢先壮武，尽话中朝故事，莫谈坎壈到孤儿。,6
Song,可旻,其十七,一点神魂初托魄。青莲华里琉璃宅。毫相法音非间隔。虽明白。到头不似金台客。九品高低随报获。或经劫数华方拆。若是我生心性窄。应煎迫。未开须把莲华擘。,3
Tang,无名氏,昭君怨,衔悲出汉关，落泪洒胡鞍。关榆三夏冻，塞柳九春寒。眉任愁中结，腰随带里宽。别曲易凄断，哀弦不忍弹。,2
Ming,王谊,秋夜思,北风凄凄寒雁飞，明月皎皎穿罗帷。空闺思妇不能寐，起望明月临清池。清池隐映高台侧，月明正照交河北。锦帐连营梦不同，同心百结空相忆。相忆相思春复秋，月明应在望乡楼。妾心便是交河水，日夜随君向北流。,5
WeiJin,王羲之,答许询诗 其二,争先非吾事，静照在忘求。,0
WeiJin,钟会,孔雀赋,有炎方之伟鸟，感灵和而来仪。禀丽精以挺质，生丹穴之南垂。戴翠旄以表弁，垂绿蕤之森纚。裁修尾之翘翘，若顺风而扬麾。五色点注，华羽参差。鳞交绮错，文藻陆离。丹口金辅，玄目素规。或舒翼轩峙，奋迅洪姿；或蹀足踟蹰，鸣啸郁咿。,0
Qing,王学浩,题顾亭林先生遗像,天生云鹤未教飞，万古青霄望羽衣。伊傅胸期巨川楫，夷齐身世首阳薇。登临到处关经济，考订何人任是非。遗像清高容肃拜，菰中心事尚依稀。,6
Qing,王琛,卜算子 西园同唐静因夫人咏紫薇,可怜百日花，清露垂垂湿。络索鲛绡霞帔重，临风人独立。小榭月朦胧，曲沼波光织。院落沉沉灯火深，弦繁催管急。,6
Yuan,丁鹤年,赠李仙姑,何年萼绿华，来降地仙家。花拥青鸾节，香随白鹿车。清辉回雪月，玄想结云霞。不赴瑶池宴，桃开几度花。,4
Ming,王以悟,送金照宇,君与我同客，今朝复送君。一尊常对饮，双剑乍惊分。行色入秋水，愁思逐乱云。经行非故里，谁为寄殷勤。,5
NanBei,释宝月,估客乐 其一,大艑珂峨头，何处发扬州。借问艑上郎，见侬所欢不。,1
Qing,方泽,子规,并不关渠唤，春归原有期。因迷回栈路，每到落花时。自说乡心苦，能令客泪垂。何堪将两耳，三月向天涯。,6
Ming,王泽,姑苏感事二首 其一,百二山河已失扃，孤城独战血魂腥。覆蕉鹿在宁非梦，篝火狐鸣竟不灵。既与群雄争帝鼎，忍随降虏到皇廷。致身早得归麟阁，应共长驱下建瓴。,5
Yuan,雅琥,二乔,珊树交加玉树重，鸳鸯难偶雪难容。共思汉事随流水，各对吴侬蹙远峰。洛赋未成梁月堕，胡笳已断塞云浓。人间流落浑相似，犹胜凄凉泣暮蛩。,4
NanBei,王金珠,其二 夏歌,垂帘倦类热，卷幌乘清阴。风吹合欢帐，直动相思琴。,1
Tang,司马承祯,其二 图画东殿宇作太子坐处与叔誉师旷问答事其师旷乃举躅其足赞曰,学聚该洞，辩物谈述。叔誉斯穷，师旷匪诘。隐妙神性，谬测声质。宾帝有期，瞑臣讵悉。,2
NanBei,伏知道,其四,四更星汉低，落月与云齐。依稀北风里，胡笳杂马嘶。,1
Yuan,叶衡,清平乐 题碧梧苍石图,翠屏香断。梦绕潇湘岸。旧曲不禁愁汗漫。分付秦筝斜雁。吴笺赋恨难成。丹青恼杀苏卿。一片碧梧苍石，谁教写出秋声。,4
Qing,毛秀惠,乙卯秋外赴金陵省试不售诗以慰之三首 其一,新妆竞扫学轻盈，俗艳由来易目成。谁识天寒倚修竹，亭亭日暮最孤清。,6
Yuan,王逵,班姬,玉辇声辚辚，君恩雨露新。秋风朝暮起，纨扇暗生尘。,4
Qing,方观承,其三,痛哭辞先灵，孤榇悬野戍。从此万里天，瞻云空陟岵。来日拜庭前，音容杳孺慕。何时封树安，终身守陇墓。寂寂龙眠山，悠悠开塞路。春草枯中肠，悲风鸣碛树。,6
Tang,吴仁璧,客路,人寰急景如波委，客路浮云似盖轻。回首故山天外碧，十年无计却归耕。,2
Qing,王刚,寄怀陈壬林东京 其一,西风吹冷破窗纱，树树惊霜尽落花。苦忆故人天际住，琵琶湖上听琵琶。,6
NanBei,刘孝胜,妾薄命（《诗纪》云。拾遗作孝威者非。）,冯姜朝汲远，徐吾夜火穷。旧井长逢幕，邻灯欲未通。五逐无来娉，三娶尽凶终。离灾阳禄观，就废昭台宫。乘屯迹虽淑，应戚理恒同。复传苏国妇，故爱在房栊。愁眉歇巧黛，啼妆落艳红。织书凌窦锦，敏诵轶繁弓。离剑行当合，春床勿怨空。,1
Qing,王灼,大堤曲,花满楼头春酒香，吴姬压酒汉宫妆。大堤杨柳吹成雪，何处看春不断肠。,6
Tang,吴筠,其三,悯俗从迁谢，寻仙去沦没。三元有真人，与我生道骨。凌晨吸丹景，入夜饮黄月。百关弥调畅，方寸益清越。栖神合虚无，洞览周恍惚。不觉随玉皇，焚香诣金阙。,2
Qing,王含光,五老峰,虞乡西南五老峰，一峰一朵玉芙蓉。层城乱插樱桃树，绝顶斜参罗汉松。中峰孤秀凌空起，矗矗去天一握耳。四峰却立不敢前，俨然商皓翊帝子。罗列石笋似儿孙，或载云旗骖騄駬。我欲步虚叩仙寰，绝巘萝飏不可攀。但见流风吹素气，悬泉飞瀑戛佩环。玉宝穹嵌钟乳滴，香雨溟濛非人间。西过林坳登欹石，道人指点罗公迹。柯烂丹成去不回，至今樵者闻流奕。月照前峰云影飞，相传半是蓬莱客。一壶春酒谢山灵，空翠扑人衣带青。野鹤归来怜华表，仙翁何处化流星。恍惚不知归路在，溪烟花树雨冥冥。,6
Ming,孔廷训,龙门樵唱,蹑足上龙门，云深碧树蕃。烂柯人不见，伐木句犹存。一曲歌声远，三秋暝色昏。谁云樵者苦，自有乐堪言。,5
Ming,王明汲,游白云山,疏钟隐隐薜萝新，花发祗园避俗人。竹树风回斜有径，松门烟锁僻无尘。僧翻贝叶栖禅榻，鸟傍香台绕法轮。身外微名竟閒事，此心常与白云邻。,5
Tang,李涛,送凌处士赴连州邀,连山群书至，策马出长安。落日对酒别，晚关冲雪寒。霜飞湖草绿，春近岭梅残。知己云霄在，那言欲挂冠。,2
Song,王履,句,矫首向天兮天卒无言，忠臣死难兮死亦何愆。,3
Tang,任希古,和李公七夕（谢惠连体）,落日照高牖，凉风起庭树。悠悠天宇平，昭昭月华度。开轩卷绡幕，延首晞云露。层汉有灵妃，仙居无与晤。履化悲流易，临川怨迟暮。昔从九春徂，方此三秋遇。瑶驾越星河，羽盖凝珠露。便妍耀井色，窈窕凌波步。始阅故人新，俄见新人故。掩泪收机石，衔啼襞纨素。惆怅何伤已，裴回劳永慕。无由西北归，空自东南顾。,2
WeiJin,缪袭,喜霁赋,嗟四时之平分兮，何阴阳之不均。当夏至之句萌兮，或旱乾以历旬。既麰麦之方登兮，洎注潦以成川。忍下民之昏垫兮，弃嘉谷于中田。倬彼昊天兮旁魄后土，育我黎苗兮降之伊祜。既垂曜于辰角兮，申劝之以九凤。何灾珍之无常兮，曾粢盛之弗顾。览唐氏之洪流兮，怅侘傺以长怀，日黄昏而不寐兮，思达曙以独哀。白日时其浩旭兮，云滃勃而交回。雷隐隐而震其响兮，雨霖霖而又聩。察长霤之潺湲兮，若龙门之未开。赖我后之明圣兮，独克躬而罪己。发一言而感灵兮，人靡食其何恃？咨天鉴之遄速兮，犹影响之未彰。屯玄云以东徂兮，扇凯风以南翔。穹苍皎其呈色兮，义和粲以扬光。农夫欣以敛川，田畯耕于封疆。,0
Yuan,僧行端,题水月猿图,水中明月轮，可玩不可觅。狝猴徒自狂，触破寒潭碧。,4
Song,王汉之,刘阮洞 其二,二女春游阆苑花，醉邀刘阮饭胡麻。仙衣忽逐笙箫去，空倚山头恨落霞。,3
Ming,戈思齐,湖楼登眺,那向三峰索画图，林花著雨客提壶。老夫未倦登临兴，且傍圆沙看浴凫。,5
NanBei,鲍泉,咏梅花诗,可怜阶下梅，飘荡逐风回。度帘拂罗幌，萦窗落梳台。乍随纤手去，还因插鬓来。客心屡看此，愁眉敛讵开。,1
NanBei,何承天,其四 战城南篇,战城南。冲黄尘。丹旌电烻鼓雷震。勍敌猛。戎马殷。横阵亘野若屯云。伏大顺。应三灵。义之所感士忘生。长剑击。繁弱鸣。飞镝炫晃乱奔星。虎骑跃。华眊旋。朱火延起腾飞烟。骁雄斩。高旗搴。长角浮叫响清天。夷群寇。殪逆徒。馀黎沾惠咏来苏。奏恺乐。归皇都。班爵献俘邦国娱。,1
Qing,文昭,苇沟村,早发苇沟村，膏车出邮传。倦睫带残睡，春风醒酒面。板桥响马蹄，拍拍起凫雁。圆沙平似镜，幽草细如线。此古长城窟，有辽作凉殿。川原罫眼布，界限犬牙穿。人坐安车中，行店默数遍。宿粮不再舂，已阅五州县。,6
NanBei,刘缓,杂咏和湘东王诗三首 其一 秋夜,楼上起秋风，绝望秋闺中。烛溜花行满，香燃奁欲空。徒教两行泪，俱浮妆上红。,1
Yuan,鲁至道,过鬼门关,雷阳任满郁林还，过了千山及万山。但愿人心平似水，不须惆怅鬼门关。,4
Yuan,孟汉卿,天下乐,百忙𥚃鞋儿断了乳。好着我难行。也是我穷对付。扯将这蒲包上𥣻麻且系住。淋的我头怎抬。走的我脚怎舒。好着我眼巴巴无是处。,4
Yuan,王翊龙,煎茶,春霆发蕾抽新馥，榷吏穷搜不容粟。是谁千金收寸芽，烹鼎车声绕斜谷。白云飘落甘露碗，清风吹破玉川屋。平生此腹负将军，空揽十年灯火读。,4
Ming,方以智,其二,犹忆秦淮赛《竹枝》，青楼沈水易相思。眼看到处生离别，何故多弹《子夜》词。,5
Yuan,吴朝进,春帖残句,儿辈功名来铁定，老夫安乐直钱多。,4
NanBei,顾野王,拂尘筱赋,诗咏淇水，骚美江干。崖怜拂石，神贵扫坛。既来仪于鸣凤，亦攸集于翔鸾。入翠壁之宵月，映沅澧之惊湍。带金风之爽朗，杂玉润之檀栾。陪嘉宴于秋夕，等贞节之岁寒。,1
Ming,王章,读书篁川偶咏,竹里起茶烟，白云堆满屋。何处桔槔声，园丁灌花木。,5
Ming,毛莹,望江南 其一 寄中郎弟白门,秋已半，可惜是池塘。夜雨莲衣都褪粉，晓寒梧井又添黄。况尔在他乡。,5
Yuan,朱梦炎,访道者不遇,何处寻芝去未还，空留双鹤守玄关。残棋无主石枰静，旧药不舂云碓间。流水落花香冉冉，古坛春藓碧斑斑。寻君不遇空归去，看遍长松雨后山。,4
Tang,吕从庆,春日书怀,丰溪村内野人居，隐约南山对敝庐。花下小桥春策蹇，竹中深径夜归渔。无名正可骄王谢，有句还能继庾徐。醉罢浊醪邻客散，一番清梦又蘧蘧。,2
Yuan,何景福,梅魂,开落分明梦觉关，玉妃厌世谢尘寰。英精已出冰霜外，标格犹存水石间。淡月写真招不返，香风入骨引初还。数声羌笛知何处？迷却罗浮一片山。,4
Qing,于成龙,铜雀台,铜雀空台漳水流，云横烟断笑残丘。千门锁钥风尘暗，万里河山落日收。才子文章堪极目，美人台榭半成洲。英雄一世今安在，明月依然是汉秋。,6
Yuan,无名氏,美人纱带,满眼春娇倚绣床，玉钩新绾藕丝长。鸳鸯机上舒晴雪，翡翠帘前蹴晚霜。拾翠不知罗袜润，踏花犹隔绣鞋香。几回暗忆吹箫侣，背立东风咏凤凰。,4
Yuan,汪铢,游金山寺,偶向西津唤渡船，金山胜处访高禅。人间车马去无路，水上楼台别有天。江树日晴孤鹘下，石潭云暗老龙眠。乡僧爱客留煎茗，旋汲岩头第一泉。,4
Song,尤带,春晓,东方看欲曙，三五斗参横。月影斜穿竹，鸡声远逐莺。花街红露腻，柳浪翠烟轻。沧海升朝日，春光满太清。,3
WeiJin,陶潜,连雨独饮,运生会归尽，终古谓之然。世间有松乔，于今定何间？故老赠余酒，乃言饮得仙。试酌百情远，重觞忽忘天。天岂去此哉，任真无所先。云鹤有奇翼，八表须臾还。自我抱兹独，僶俛四十年。形骸久已化，心在复何言。,0
Qing,王琛,闲居,佳兴在春日，暄风吹敝庐。山妻具粗饭，稚子撷野蔬。欢然适口腹，俭岁如积储。淡泊气乃充，无求养我愚。小庭何所有，花竹交扶疏。闲中送余目，归云与鸟俱。此生苟自适，焉知岁月徂。,6
Ming,文森,见月,今宵初见月，最喜独分明。宿鸟从惊起，浮云莫遣生。疏篁翻砌影，寒雁落溪声。脉脉西堂下，怀人百感生。,5
Yuan,李材,悬瓠城歌,我经悬瓠城，试作悬瓠歌。残灰五百载，悬瓠不复峨。有唐中叶失驭将，退辱进危多诋谤。淮西孽雏手指天，百万官兵不敢傍。长安市上昼杀人，司隶走藏魂胆丧。晋公一语破纷纭，意断心谋神莫抗。谏书不到双阙下，诏检初成九天上。煌煌日月焕斧节，惨惨风云动鞬韔。殿前虓虎神策军，愬武通颜分玉帐。夜深雪花大于璧，悬孤城头血埋仗。寒威方劲弓百钧，净影不摇旗十丈。已囚猰貐山更沸，再戮鲸鲵海无浪。蔡人不识绯衣儿，剑气磨天大丞相。方城大将拜道左，犀甲金戈光炫晃。凶嚚狡众五十秋，白日青天破昏障。儿童不遣避介冑，妇女争来沽绿酿。入朝论功功有差，晋公之功无与让。英雄事往名器虚，慄斯嚅唲竟相尚。外藩跋扈骄将侮，中禁深严嬖臣诳。山东何啻百少阳，秦苑洛阳随板荡。我歌悬瓠辞，歌声颇悲壮。呜呼，唐之覆车将谁尤，后人吊古徒哀怆。悬瓠城下流水流，悬瓠城边牧笛唱。悬瓠歌，歌已终。君不见丰碑野火化为土，怅望文公及晋公。,4
Ming,王锡爵,牧牛,垄上归来跨牸行，扬鞭遥指暮云生。明朝共把春犁去，闻道君王欲省耕。,5
Yuan,李祁,和王子让席上韵,衰年愁对酒，壮志忆题桥。遇事难开口，逢人愧折腰。乐传天上谱，心逐暮归樵。宴罢骊歌发，蹉跎又一朝。,4
Qing,王琛,谒金门 遥青阁春晚,春正好。桃李满院开了。草色青青帘逼绕。落红童未扫。一望云迷山杳。嗔杀卷中人老。燕子双双归恁早。捲帘月挂小。,6
Tang,司空图,华下送文浦（一作涓）,郊居谢名利，何事最相亲。渐与论诗久，皆知得句新。川明虹照雨，树密鸟冲人。应念从今去，还来岳下频。,2
Song,王绅,虎丘（《吴都文粹》卷四题作吴王墓）,山头古寺多陈迹，故国空馀气象雄。霸业已随流水去，阖闾坟草又西风。,3
Song,王存,却客致假山石,乞得林官就道閒，诛茅结宇即成湾。闭门自有林峦秀，不用辛勤作假山。,3
Qing,方正澍,九日过某友山居,我懒登高沿俗例，君逢佳节闭门居。竹阴连磴宜添鹤，山影沈溪不碍鱼。诗续催租人去后，菊开送酒客来初。晴窗对坐徵糕字，藤纸零星各竞书。,6
NanBei,萧子范,落花诗,绿叶生半长，繁英早自香。因风乱胡蝶，未落隐鹂黄。飞来入斗帐，吹去上牙床。非是迎冬质，宁可值秋霜。,1
Qing,方文,上云居山,云居去地三千丈，缥缈真为云所居。却讶峰头多畎浍，宛然天半一村墟。栴檀况有神宗笔，贝叶曾分御府书。僧老不知陵谷变，向人犹说旧皇舆。,6
Ming,尹顺之,雨中谩吟,病里无他恋，乡关只在心。秋风将小雨，红叶落疏林。节候自来往，江山空古今。感时兼恨别，双鬓雪盈簪。,5
Yuan,宋濂,艳阳祠三首（效唐人体） 其一,南国家人玉作腰，闹装香带斩新雕。醉骑宝马踏青云，嘶入城东第四桥。,4
WeiJin,成公绥,云赋,于是玄气仰散，归云四旋，冰消瓦离，奕奕翩翩。去则灭轨以无迹，来则幽暗以杳冥。舒则弥纶覆四海，卷则消液入无形。或狎猎鳞次，参差交错。上捷业以梁倚，下垒硊而相薄。状崴嵬其不安，吁可畏而欲落。或粲烂绮藻，若画若规。繁缛成文，一续一离。龙伸蠖屈，蜿蝉逶迤。连翩凤飞，虎转相随；或绣文锦章，依微要妙。绵邈淩虚，轻翔浮漂。,0
Ming,王嗣奭,鉴湖松岛歌,贺监祠前晚风发，千顷湖光一轮月。湖月从来缺复圆，湖风只管傕华发。松岛空存旧日名，苍龙化去秋冥冥。兔丝已断不可续，何人斲得千年苓。高朋满座酒满瓶，狂歌对酒君请听。乾坤莽荡定谁主，向来无我亦无汝。与君宽作百年期，此后相逢不敢许。劝君击筑我吹竽，有酒不饮复何须。一时浮名几冰炭，九原朽骨无贤愚。飘然愿逐赤松去，不识赤松今有无。只有松间古时月，曾照幽人据高梧。,5
NanBei,董绍,高平牧马诗,走马山之阿，马渴饮黄河。宁谓胡关下，复闻楚客歌。,1
WeiJin,王赞,侍皇太子宴始平王诗,亹亹圣胤，继明重体。乐此棠棣，其甘如荠。我有嘉宴，以洽百礼。煌煌同族，蔼蔼王僚。惟中惟外，如琼如瑶。湛湛朝云，德靡不覆。玄黄所缀，文成彩绣。政以神和，乐以安奏。一人有庆，万邦是祐。,0
Song,蟾英,花心动 寄外,忽睹菱花，这一程、减却风流颜色。邻姬戏问，愧我为羞，无语低头寥寂。珠泪纷纷和粉垂，襟袂旧痕乾又湿。但感起愁怀，堆堆积积。杜宇催春急。烟笼花柳，粉蝶难寻觅。紫燕喃喃，黄莺恰恰，对景脂消香浥。篆烟将尽愁未休，乍得御沟玻璃碧。教红叶往来，传个消息。,3
Yuan,耶律铸,老将,结发究韬略，驰驱四十年。长征秦五岭，苦战汉三边。万死奋不顾，一生今幸全。云台无住处，何日上淩烟。,4
Ming,文嘉,赠幼于庐墓,埋玉空山里，终天恨可知。结庐墟墓侧，草木动深悲。白日哀号地，黄昏风雨时。劬劳兴念处，忍诵蓼莪诗。,5
Qing,方笙,夜行船  见《林下词选》、《昭代词选》,春带愁来花事早。惜花心、又愁春老。一枕风声，半窗雨响，又是落英时了。晓起捲帘心草草。又无端、被花相恼。燕苦香残，莺嫌艳冷，触拨闲情多少。,6
Yuan,王结,南乡子 秋日旅怀,秋气入帘栊。矮榻虚轩睡思浓。梦觉黄粱初未熟，相逢。都在邯郸逆旅中。扰扰正愁侬。雨霁西山翠几重。更上层楼闲徙倚，晴空。目送冥飞万里鸿。,4
Ming,王佑,松滋县,最爱松滋县，清妍似故乡。碧湖浮片月，红树着新霜。见客征鱼税，思兄感雁行。峡州知不远，云际叠青苍。,5
Yuan,伯颜,其六,我子我子兮娇且痴，去住存殁兮予莫女知。女既死兮骨当朽，女苟活兮终来归。呜呼女长兮毋我议，父不慈兮时不利。鸩兮鸩兮置女已十年，女不违兮女心斯坚。用女今日兮人谁我冤，一觞进女兮神魂妥然。呜呼鸩兮果不我误，骨速朽兮肉速腐。,4
Ming,王泰际,雪中出都门,残阳深雪出离亭，蹀躞琼田酒未醒。愿以此心通洁白，能于何处著丹青。萧疏林影藏穷鸟，惨淡山容列远屏。渐次孤城漏灯火，芦沟桥畔数寒星。,5
Tang,吕温,衡州送李十一兵曹赴浙东,慷慨视别剑，凄清泛离琴。前程楚塞断，此恨洞庭深。文字已久废，循良非所任。期君碧云上，千里一扬音。,2
Qing,王某,赠尼宝月联,肯为宝钗离净土；好从月镜证良因。,6
Song,王拙,北山隐居,负郭萧然筑短墙，北山隐几意悠长。静看青草随时换，笑问白云何事忙。范蠡浮家终觉晚，刘伶荷锸信非狂。楮冠布褐安吾分，那有移文到草堂。,3
Song,王云,赠大仰齐禅师,大仰古名刹，师居二纪中。本无一法说，须信万缘空。体与大虚合，心将诸祖同。唐来三百载，不坠释迦风。,3
Ming,王绍先,登岱岳,珠宫贝阙郁嵯峨，门倚青天挂碧萝。锁断半山环日月，望穷千里带江河。秦坛玉气崇幽渺，汉纬金书射太和。昭代圣王皆舜禹，喜无封事入山阿。,5
Ming,王玠,其二,出郭寻芳寺，逢僧话旧游。光阴浑逆旅，身世自虚舟。月落诸天静，猿啼万壑幽。定心泉下水，长护绿云流。,5
Qing,王继统,溪上,缘流信所适，倚棹溪之滨。新月淡如我，晚山青向人。孤蒲微戢戢，烟浪细鳞鳞。露下可云返，凉风吹葛巾。,6
Tang,宋之问,奉和梁王宴龙泓应教得微字,水府沦幽壑，星轺下紫微。鸟惊司仆驭，花落侍臣衣。芳树摇春晚，晴云绕座飞。淮王正留客，不醉莫言归。,2
Tang,李迥秀,夜宴安乐公主宅,金榜岧峣云里开，玉箫参差天际回。莫惊侧弁还归路，秖为平阳歌舞催。,2
Tang,王勃,秋日别王长史,别路馀千里，深恩重百年。正悲西候日，更动北梁篇。野色笼寒雾，山光敛暮烟。终知难再奉，怀德自潸然。,2
WeiJin,李康,髑髅赋,幽魂仿佛，忽有人形。,0
WeiJin,缪袭,其六 定武功,定武功，济黄河。河水汤汤，旦暮有横流波。袁氏欲衰，兄弟寻干戈。决漳水，水流滂沱。嗟城中如流鱼，谁能复顾室家。计穷虑尽，求来连和。和不时，心中忧戚。贼众内溃，君臣奔北。拔邺城，奄有魏国。王业艰难。览观古今，可为长叹。,0
Yuan,王玠,水调歌头 授混中子口诀,大道本无象，真性亦非空。其中造化有无，无有混玄同。透得玄关一窍，便好回头下手，静里要勤工。配合些儿妙，朝暮用屯蒙。采真铅，鍊真汞，复真宗。阳生半夜，重关深锁倒骑龙。运起周天火候，流戊擒精就己，三性会元宫。朗朗超今古，神应妙无穷。,4
Yuan,毛直方,秋感,宇宙百年身，江湖万里心。世情高枕远，诗味闭门深。白发销穷达，青山傲古今。情知秋亦客，何事感秋吟。,4
Yuan,李质,题读书岩,独秀山椒石室幽，弦歌太守日来游。不图文史三冬足，常有烟霞五色浮。道路只今徇木铎，云礽又复绍箕裘。观山未了仍观画，冰雪相看两鬓秋。,4
Yuan,甘泳,自述,总角希闻道，残生乃付诗。未曾前辈识，敢辱近人知。飘泊身馀健，萧閒鬓欲衰。一帘书四壁，寒日在清池。,4
Ming,史可程,其二,烈风梅岭肃，高会自平山。方拾迷楼烬，谁寻遗镞斑。雨垣颓似蒉，江月晕如环。披发疑公下，苍茫羽檄间。,5
Ming,王彝,其十三 玉鉴池,水清不生萍，况复生鱼子。僧面此中看，分明佛光里。,5
NanBei,陆玠,赋得杂言咏栗诗,货见珍于有汉。木取贵于隆周。英肇萌于朱夏。实方落于素秋。委玉盘。杂椒糈。将象席。糅珍羞。,1
Qing,王德纯,普安观,久视普安岩谷峻，同人偏欲一优游。莲台望处真还隐，磨蚁行来去反留。太乙阴连杳与似，巨灵擘破浑同俦。登坛始见回峰影，何用昏曛到上头。,6
Song,孔道辅,题祖庙二首 其一,秦火自焚宁害圣，金丝堂壁閟家书。典坟启发皆天意，非谓共王好治居。,3
Ming,王韦,和韵送边华泉进表北行,夜泊龙江上，孤舟寒未开。月从京口没，潮自海门回。暂喜朋簪合，终妨宦辙催。幽燕与河汴，深负十年杯。,5
Qing,九岩中达,富士山,闻昔宋濂题杰句，何时徐韨没遗踪。朝鲜高岳争高否，试看扶桑第一峰。,6
Ming,王应斗,过千佛庵,乍出东城道，微风度磬音。桃源分路细，竹坞覆云深。佛现千千相，人归一一心。广长无隙地，敷遍给园金。,5
Tang,李宾,登巴陵开元寺西阁赠衡岳僧方外（一作李白诗）,衡岳有开士，五峰秀贞骨。见君万里心，海水照秋月。大臣南溟去，问道皆请谒。洒以甘露言，清凉润肌发。湖海落天镜，香阁凌银阙。登眺餐惠风，心花期启发。,2
Song,浣花女,潭畔芙蓉,芙蓉花发满江红，尽道芙蓉胜妾容。昨日妾从堤上过，如何人不看芙蓉。,3
Yuan,汪时中,其二,避諠舍幽林，蓬荜日高卧。开门见青山，相看久逾好。白云何处来，飞在檐前堕。淡泊涉世清，意閒尘勿搅。主静岂无方，此乐不可道。黄精肥可飧，石泉清可澡。默默观大运，息心以为宝。,4
NanBei,刘潜,咏石莲诗,莲名堪百万，石姓重千金。不解无情物，那得似人心。,1
Yuan,僧本诚,题画,花下抛书枕石眠，起来閒漱竹间泉。纸窗石鼎灰犹煖，残烬时飘一缕烟。,4
Ming,僧文贞,其二,不贪幽寂不辞喧，野外茅堂可省烦。求法人穿荒冢路，放生鱼过小桥村。云将白绕閒排牖，草引青长静掩门。深更深山只如此，花开花落更何言。,5
Yuan,吴讷,送郑徵君入觐（仲氏偕行）,知君素志欲消兵，远驾蒲轮上玉京。一出自当天下选，十年独负斗南名。白衣李泌堪为相，布被姜肱肯作卿。圣主俯从流涕策，高台回首钓丝轻。,4
Ming,王象晋,酴醾,皓齿舞霓裳，飘飘翠𢃄长。何郎初傅粉，荀令乍薰香。玉蕊休誇白，金沙敢并芳。可怜蜂与蝶，早晚引风狂。,5
Ming,王嘉谟,夏日游张内史园饮酒醉卧既寤日已夕矣偶题口号,空园花色暗，云卧不知醒。松风洒面忽惊起，夕阳照见西山亭。遥看群鸟飞孤屿，无数蝉声吊残暑。解酲何惜整新杯，散发行吟自归去。,5
Ming,于范,蝶恋花 京口,故垒凭江雄百二。依约南朝，千里开旗帜。欲问江流浑不记。石门深锁鼋鼍睡。风起怒潮翻鹤痤。风落涛回、照见残碑字。过客那知今古异。片帆转下金山寺。,5
Qing,丁毓英,其三,别后情无限，离怀托短歌。辽西无梦到，更柝恼人多。,6
Tang,蜀太妃徐氏,丈人观,获陪翠辇喜殊常，同涉仙坛岂厌长。不羡乘鸾入烟雾，此中便是五云乡。,2
Tang,王涯,思君恩,鸡鸣天汉晓，莺语禁林春。谁入巫山梦，唯应洛水神。,2
Ming,王翰,重到龙泉寺有怀秋谷上人,旧日经行处，重来倍寂寥。诸天灯冉冉，一径雨萧萧。壁藓经春合，台花逐夜飘。不知飞锡处，惆怅采兰苕。,5
Yuan,宋本先,题琵琶士女图,江水东流月满船，江风吹怨入冰弦。如何银烛秋堂夜，一曲新声值万钱。,4
Ming,王微,夹山漾别陈仲醇,夹山寒水落，木叶下纷纷。斜日已难别，扁舟况送君。瑶华一以折，零露不堪闻。为我题纨扇，新诗寄白云。,5
WeiJin,乐府,其三,系条采春桑，采叶何纷纷。采桑不装钩，牵坏紫罗裙。,0
NanBei,江淹,侍始安王石头城诗,绪官承盛世，逢恩侍英王。结剑从深景，抚袖逐曾光。暮情郁无已，流望在川阳。平原忽超远，参差见南湘。何如塞北阴，云鸿尽来翔。揽镜照愁色，徒坐引忧方。山中如未夕，无使桂叶伤。,1
Yuan,吴全节,玄妙观,榴皮书壁走龙蛇，池上芭蕉又见花。北阙恩承新雨露，西湖光动旧烟霞。春风日长玄都树，秋水星回碧汉槎。修月功成三万户，蕊珠宫里诵《南华》。,4
Ming,友松道人,其二,夜来彷佛踏崔嵬，空自临风笑几回。一枕梅花飞蝶梦，半帘梧雨响蛟雷。未圆石上三生话，先献岩前万寿杯。见说个中生地狱，梦魂飞去也心灰。,5
NanBei,北魏节闵帝,诗,朱门久可患，紫极非情玩。颠覆立可待，一年三易换。时运正如此，惟有修真观。,1
Tang,伍乔,庐山书堂送祝秀才还乡,束书辞我下重巅，相送同临楚岸边。归思几随千里水，离情空寄一枝蝉。园林到日酒初熟，庭户开时月正圆。莫使蹉跎恋疏野，男儿酬志在当年。,2
Song,毛国英,投岳侯,铁锁沈沈截碧江，风旗猎猎驻危樯。禹门纵使高千尺，放过蛟龙也不妨。,3
Ming,丘民,至正辛丑秋七月十有三日唱和诗得僧字,上方郁嵯峨，遥睇青云层。馀霏不成霭，朝阳射觚棱。双湖镜光彻，凉飙涤烦蒸。轻裳欲飘飖，短发仍鬅鬙。纵观极夷旷，颇觉秋气澄。载瞻雷音堂，招摇肃高僧。英英竹坞云，耿耿萝龛灯。氍毹天花满，炉香夕烟凝。散坐百虑息，幽怀讵能胜。涧泉煮芹葵，山盘罗芡菱。伊余风姿美，歌游厕宾朋。世事良可叹，有酒当如渑。,5
Yuan,朱晞颜,瓜洲,古驿临官渡，人烟聚一墟。江分南北限，山断圣凡居。落日孤飞鹜，寒潮逆上鱼。乡关何处所，城郭带烟芜。,4
Ming,王衡,支硎山口占,晓山烟重暮山开，石马三朝半绿苔。扫得墓门清似水，梅花昨夜又飞来。,5
Song,丁谓,梨,真定如拳大，灵关爽口清。甘香朱蜜冷，脆破玉霜鸣。工苑司官属，交枝播颂声。谁知洛阳树，海内佔先名。,3
Qing,王曾翼,阿克苏,锁钥两城连，佳哉望郁然。岩疆望乌什，间道走和田。地扼襟喉要，人夸贸易便。商多三晋客，货溢百间廛。,6
Song,王挺之,至道初元六月不雨为民冒暑乞灵龙湫投辞未竟云气已作雷雨继之,欲呼云雨沃焦田，袅袅篮舆入翠烟。万仞孤高随鸟道，一潭澄碧快龙眠。浮丘黄帝真成道，汉武秦皇谩学仙。但愿甘霖慰枯槁，岂知衰朽得神怜。,3
Ming,丁熿,寄若木公,海外王春到，欢心万物同。扶桑朝日下，若木暮云中。脉脉多年别，盈盈一水通。感时无限泪，染翰付东风。,5
Qing,王照圆,迎春花,顿觉阳和至，迎春早吐花。风来舒绿叶，律转斗黄葩。冻蝶惊新梦，寒蜂出旧衙。预知天地意，逐暖露光华。,6
Yuan,李弼,七星岩,乘兴上东山，天风拂壮颜。七星连地脉，一窍透天关。玄鹤何年去，丹炉尽日閒。我因厌尘俗，到此不知还。,4
Ming,王永积,咏石塘桥,漫从漩水荡轻舸，野寺荒凉兵燹余。樯影远随风力健，磬声遥度石窗虚。秋田美景惟观稼，择园生涯是捕鱼。少伯十年生聚好，从头休养又新初。,5
Qing,释巨赞,其二,九州沉陆滋蛇豕，绝脰刳肠亿万夫。文物忍看沦敌手，江山默祝复康衢。挥戈反日思良将，袒臂高呼待硕儒。寄语山林深密处，倾危大厦要君扶。,6
Ming,王缜,长至寓徐州是日晴明喜而有作,上元新甲子，长至入彭城。风定葭灰细，阳微灏气清。天心从此复，吾道与时亨。喜起不成寐，端居忆圣明。,5
NanBei,江洪,江行诗,日没风光静，远山清无云。潮落晚洲出，浪罢沙成文。挟琴上高岸，望月弹明君。去家未千里，断绝怨离群。,1
Song,尹穑,其二,景龙只是当时路，不见金钱打著人。,3
Ming,王贞,石鼎歌,老年落魄犹非昔，破帽遮头谁识得。不知水郭与山村，杖藜到处寻陈迹。清宁仙观柳溪阿，松扉昼掩萦藤萝。玄圣之前石为鼎，藓痕云色何其多。苍烟腾入苍虬口，神气冲天贯牛斗。奕传巩固不知年，断送几人先白首。叹余老眼空摩挲，晕碧重重奈尔何。古往今来成一叹，不须见此复悲歌。,5
Song,王汝舟,其三,隐德家声累世闻，考槃幽涧作闲人。夭红过眼随荣谢，菊秀兰香自占春。,3
Yuan,王玠,百字令 道宗,修真立鼎，炼金丹、只用三般灵药。冬至阳生忙下手，采取也须斟酌。抽坎填离，流精进火，正轴旋匡廓。赤子乘龙，一时骑上南岳。乾宫交姤归来，虎龙降伏，夫妇同欢乐。巽户双开大火然，九转丹凝旁薄。玄谷风生，性天云散，万道神光烁。行功完满，他年回驾鸾鹤。,4
WeiJin,杜挚,赠毌丘俭诗,骐骥马不试，婆娑槽枥间。壮士志未伸，坎轲多辛酸。伊挚为媵臣，吕望身操竿。夷吾困商贩，宁戚对牛叹。食其处监门，淮阴饥不餐。卖臣老负薪，妻畔呼不还。释之宦十年，位不增故官。才非八子伦，而与齐其患。无知不在此，袁盎未有言。被此笃病久，荣卫动不安。闻有韩众药，信来给一丸。,0
Song,净圆,其十二 西方好,西方好，我佛大慈悲。但具三心圆十念，即登九品越三祇。神力不思议。临限尽，接引定无疑。普愿众生同系念，金台天乐共迎时。弹指到莲池。,3
Tang,僧拾得,其十二,男女为婚嫁，俗务是常仪。自量其事力，何用广张施。取债誇人我，论情入骨痴。杀他鸡犬命，身死堕阿鼻。,2
WeiJin,王齐之,其三,神资天凝，圆映朝云。与化而感，与物斯群。应不以方，受者自分。寂尔渊镜，金水尘纷。,0
WeiJin,苏彦,语箴,孔子曰，余欲无言。又曰，天何言哉？赫胥之世，大庭之治。玄风陶鼓，率直放志。熙熙群动，无欲无事。逮于三季，奔竞兹彰。雷动风骇，飞辩云翔。战国纷扰，争霸称强。尔乃游说纵横，骋技时王。衔刃怀毒，吐膏示芳。利动春露，害重冬霜。四纪若驰，七都剪亡。爰兹末俗，扇风簸飏。先意承旨，原情察乡。摈尔笾豆，和乐且康。,0
Tang,敦煌曲子词,捣练子,孟姜女，陈杞梁。生生激恼小秦王。秦王喊俺三边滞，千乡万里筑长城。,2
WeiJin,应亨,赠四王冠诗,济济四令弟，妙年践二九。令月惟吉日，成服加元首。人咸饰其容，鲜能离尘垢。虽无兕觥爵，杯醮传旨酒。,0
Qing,毛贵铭,同郑砚溪北冈小眺归途遇雨,暮鸦将雨色，一并落平芜。归近还余兴，寒生只半途。山随云起断，天共树低无。今夜斋头卧，萧萧听转孤。,6
Tang,李隆基,途次陕州,境出三秦外，途分二陕中。山川入虞虢，风俗限西东。树古棠阴在，耕馀让畔空。鸣笳从此去，行见洛阳宫。,2
Yuan,王子东,采桑歌,翻云乌鸦影鬖髿，飐风白燕双傞傞。横波凝流敛螓蛾，吴蚕饲喂饥则那。十纤挽柔剪绿柯，六幅暗露侵𥜗䋪。饔飧蓦误晷隙过，蚕饥叶稀宁不瘥。千头万绪岂敢吪，终以暖事期丝紽。锦帷绣幌相婆娑，人情好耕不厌多。倚门刺纹来听歌，载青载黄胡侧颇。树间耳语慎勿哦，万一出口他人诃，纂纂桑葚如鸠何。,4
Tang,李百药,王师渡汉水经襄阳,导漾疏源远，归海会流长。延波接荆梦，通望迩沮漳。高岸沈碑影，曲溆丽珠光。云昏翠岛没，水广素涛扬。阅川已多叹，遐睇几增伤。临溪犹驻马，望岘欲沾裳。乔木下寒叶，亭林落晓霜。山公不可遇，谁与访高阳。,2
WeiJin,刘琨,答卢谌诗（八章○并书）,厄运初遘，阳爻在六。乾象栋倾，坤仪舟覆。横厉纠纷，群妖竞逐。火燎神州，洪流华域。彼黍离离，彼稷育育。哀我皇晋，痛心在目。（一章）天地无心，万物同涂。祸淫莫验，福善则虚。逆有全邑，义无完都。英蕊夏落，毒卉冬敷。如彼龟玉，韫椟毁诸。刍狗之谈，其最得乎。（二章）咨余软弱，弗克负荷。愆衅仍彰，荣宠屡加。威之不建，祸延凶播。忠陨于国，孝愆于家。斯罪之积，如彼山河。斯衅之深，终莫能磨。（三章）郁穆旧姻，嬿婉新婚。不虑其败，唯义是敦。裹粮携弱，匍匐星奔。未辍尔驾，已隳我门。二族偕覆，三孽并根。长惭旧孤，永负冤魂。（四章）亭亭孤干，独生无伴。绿叶繁缛，柔条修罕。朝采尔实，夕捋尔竿。竿翠丰寻，逸珠盈碗。实消我忧，忧急用缓。逝将去矣，庭虚情满。（五章）虚满伊何，兰桂移植。茂彼春林，瘁此秋棘。有鸟翻飞，不遑休息。匪桐不栖，匪竹不食。永戢东羽，翰抚西翼。我之敬之，废欢辍职。（六章）音以赏奏，味以殊珍。文以明言，言以畅神。之子之往，四美不臻。澄醪覆觞，丝竹生尘。素卷莫启，幄无谈宾。既孤我德，又阙我邻。（七章）光光叚生，出幽迁乔。资忠履信，武烈文昭。旌弓骍骍，舆马翘翘。乃奋长縻，是辔是镳。何以赠之，竭心公朝。何以叙怀，引领长谣。（八章）,0
Song,文绅仪,游灵岩 其二,禅林高耸倚晴空，梯上层峦紫翠重。云气下成风雨阵，岚光高接斗牛宫。流泉药水瘳民疾，古洞神仙有路通。窃欲扪萝登绝顶，细将民隐达天聪。,3
Ming,左国玑,书黄工部扇,谁云黄部使，七十转能诗。无复论高适，还能继左思。笑来云海阔，兴入春花迟。近有相思约，应逢月满时。,5
Yuan,汪午,读檀道济传,启衅真由白面生，北来谁禦佛狸兵。始知误听谗人口，坏却防边万里城。,4
Yuan,僧廷俊,翠微亭,谁构遗亭莽苍中，萧萧深谷起悲风。五更璧月初沉海，万里银河欲泻空。江阔淮南连画鹢，云开塞北见飞鸿。黍离不独周人恨，满目寒烟六代宫。,4
Qing,孔祥柯,挽张之洞联,联盟捍患，定策兼祧，倚畀重枢廷，允矣，吊张元伯之丧，数郡毕至；培养新知，保存国粹，勤劳彰学界，惜乎，继文达公而去，薄海衔哀。,6
Qing,王槩,贺新凉 蝶粉莺簧,柔媚轻飔卷。一双双、来粘钗股，却因谁遣。倦起花房多傲色，交后粉痕微泫。记始化、蛹包红茧。摇曳小窗璀粲甚，赘芳丛、动怯春寒浅。晒朱鬣，手亲展。萎蕤细锁金衣显。爱转吭、如簧圆滑，陆离鲜扁。啼彻深林春逾静，不比村庄鸡犬。骑月雨、今朝差免。皓齿清歌都逊却，挟黄柑、偶听皆成典。美俦媲，燕两剪。,6
Ming,王沄,野哭,雒下声名并李膺，龙门天半许谁登。秋风零落三千客，暮雨寒生十四陵。毳帐近连青琐闼，明驼先踏玉河冰。魂飞故国知何处，击筑悲歌意不胜。,5
Ming,文洪,其二,春雨朝初霁，居南似锦沙。野猿窥落果，林蝶恋残花。引水斜疏沼，编篱密护家。何凭消永日，欹枕读南华。,5
Ming,释大持,溪上同孙孟朴,溪上几丛绿，多从新雨生。足于清水濯，路在落花行。奇石即思拜，好山不辨名。柳条莫尽折，借与倦啼莺。,5
NanBei,颜测,九日坐北湖联句诗,亭席敛徂蕙，澄酒泛初兰。,1
Ming,王锡衮,圣驾临雍恭纪二首 其一,乍挹方诸水，来湘泮水芹。金枢澹华月，玉露展萧辰。俎豆三千士，都俞十九人。公庭看万舞，未许羽衣陈。,5
Ming,王彝,其八 竹谷,几曲转逶迤，月明人迹稀。长林秋露落，一犬吠山扉。,5
Tang,孔颙,上浙东孟尚书①,有个将军不得名，唯教健卒喝书生。尚书近日清如镜，天子官街不许行。,2
Tang,吕岩,其七,古往诸仙子，根元占甲庚。水中闻虎啸，火里见龙行。进退穷三候，相吞用八纮。冲天功行满，寒暑不能争。,2
Tang,还阳子,师访,共拟丹霄万古存，出尘心事苦曾论。于今莫倦频相访，已似孤云鹤到门。,2
Song,王畴,送同年蒲叔范察判杭州监,释之久未调，王粲当从军。谓言塞垣事，壮气横风云。育材幸明代，荐贤无令君。如无汉酤冗，沈此荆山珍。萍氏本讥酒，周官有彝伦。孝武事却攘，志清天地屯。连兵无时已，四海萧然贫。官始操酿具，榷之饱师人。利源一以泄，颓波荡无垠。糜谷费耒耜，良糵争清醇。酒禁著律令，犯笞及其身。狂药乃陷阱，伤哉尧舜民。炎灵属我后，天资英且仁。邦力早雄富，汉制仍相循。岁赋二千万，经入固已勤。弥年拥武节，聚边清国氛。雄雄百万师，跨迈击燕秦。仰给倾武库，赏赍图戎勋。加敛犹不足，返古当何云。杭城东南剧，地将湖海邻。榷利冠天下，旗亭压重闉。彼虽斗筲职，亦择才英臣。风露气已肃，溪潭寒弥新。沙榜朝汍汍，吴涛暮沄沄。南州近牛斗，气象雄霜旻。汀枫变老蘖，赤叶晴相纷。尝茶泊幽寺，观鱼下轻䑳。行当收翘楚，宁复混蒸薪。无为狎吴叟，坐恋秋江莼。,3
Ming,王守仁,其二,谪仙楼隐地，千载尚高风。云散九峰雨，岩飞百丈虹。寺僧传旧事，词客吊遗踪。回首苍茫外，青山感慨中。,5
Yuan,吕复,题方壶苍山秋意图,昔游华盖仙人掌，万叠芙蓉紫翠生。犹记月明闻铁笛，人间无处著秋声。,4
Ming,文肇祉,雨夜与吴元定朱日宣范子润王玄静袁振伯集石湖草堂,晚步山中寺，堂开万竹林。清宵一把盏，细雨共论心。秉烛成欢会，高歌传谷音。佛前禅诵息，遥听磬声沉。,5
Song,方翥,临安江上,来时雪片杨花落，今见杨花作雪飞。独立暮江心似醉，羡他一叶钓船归。,3
WeiJin,曹摅,感旧诗,富贵他人合，贫贱亲戚离。廉蔺门易轨，田窦相夺称。晨风集茂林，栖鸟去枯枝。今我唯困蒙，群士所背驰。乡人敦懿义，济济荫光仪。对宾颂有客，举觞咏露斯。临乐何所叹，素丝与路歧。,0
Yuan,李寿卿,梁州第七,则愿得斫不折匣中宝剑。则愿得走不乏跨下龙驹。凭着我这湛卢枪搠下功劳簿。盔缨惨淡。袍锦模糊。想当日筵前斗宝。暗𥚃埋伏。脱临潼都是俺的机谋。向云阳早坏了俺的亲族。我我我举什么千钧鼎恶识了西秦。是是是到如今一口气羞归南楚。来来来只不如片帆风飞过东吴。我这𥚃悄悄叹吁。敢命儿𥚃合受奔波苦。世做的背时序。且一半惺惺一半愚。说甚当初。,4
Tang,王季文,九华山谣,九华峥嵘占南陆，莲花擢本山半腹。翠屏横截万里天，瀑水落深千丈玉。云梯石磴入杳冥，俯看四极如中庭。丹崖压下庐霍势，白日隐出牛斗星。杉松一岁抽数尺，琼草夤缘秀层壁。南风拂晓烟雾开，满山葱茜铺鲜碧。雷霆往往从地发，龙卧豹藏安可别。峻极遥看戛昊苍，挺生岂得无才杰。神仙惮险莫敢登，驭风驾鹤循丘陵。阳乌不见峰顶树，大火尚结岩中冰。灵光爽气曛复旭，晴天倒影西江渌。具区彭蠡夹两傍，正可别作一岳当少阳。,2
Tang,李隆基,送贺知章归四明,遗荣期入道，辞老竟抽簪。岂不惜贤达，其如高尚心。寰中得秘要，方外散幽襟。独有青门饯，群僚怅别深。,2
Yuan,汪克宽,清明思先垄,芳树晓烟鶗鴂鸣，澹云晕碧漏新晴。惊心时序百六日，回首家山十五程。病思为魔成逆旅，梦魂飞泪洒先茔。遥知兄弟溶溪上，细扫松花酹曲生。,4
Tang,李岑,东峰亭各赋一物得栖烟鸟,从来养毛羽，昔日曾飞迁。变转对朝阳，差池栖夕烟。遇此枝叶覆，夙举冀冲天。,2
Qing,卞永誉,远别离,妾理箧中衣，郎买江上舟。郎舟尚未发，载满妾心愁。郎舟自西去，江水自东流。江水流不返，江风吹不住。郎作江头风，妾作江头树。晓风吹树哀，晚风凄又来。树叶若飘泊，妾心空徘徊。,6
Song,无名氏,赠长安赵先生母,牙发重生黑，延龄三事因。至诚遵道友，精谨奉高真。静意摛猿马，清心聚气神。处端聊拜上，稽首寿长人。,3
Qing,牛焘,祭芭蕉龙（在邓川中所西山之麓）,藤树密重重，灵蕉带雨浓。何人曾梦鹿，此地旧潜龙。云气终朝幻，泉源一脉钟。神来无殿宇，山半绿苔封。,6
Qing,方长华,桂林双忠祠联,与崖山柴市同归，香带头丝，表塔仍传十义士；向月窟星岩莅止，云生履迹，登堂共仰两完人。,6
Song,句士良,和《吴中复太守春游海云寺》,佛土依山福远州，春行绣骑上云头。补天彩石盈池在，朝海清江绕寺流。四国仰烦郇伯劳，群生翘望谢安游。早知为砺为霖意，惟有西民欲暂留。,3
Yuan,吴景奎,登台州巾山,崒嵂双峰著此身，危巅夜半见朝暾。天低古塔参云阙，江送寒潮落海门。帢帻风高仙已去，翠微僧老鹤长存。下观城郭红尘隘，水色山光自吐吞。,4
WeiJin,束皙,其五 崇丘（万物得极其高大也。）,瞻彼崇丘，其林蔼蔼。植物斯高，动类斯大。周风既洽，王猷允泰。漫漫方舆，回回洪覆。何类不繁，何生不茂。物极其性，人永其寿。恢恢大圆，茫茫九壤。资生仰化，于何不养。人无道夭，物极则长。,0
Tang,王涣,其七,呜咽离声管吹秋，妾身今日为君休。齐奴不说平生事，忍看花枝谢玉楼。,2
Ming,王知人,赤甲晴晖,为怜海内文章客，赤甲三年再卜居。遁迹林泉同鹿豕，甘心天地老樵渔。岩前丹嶂将何似，雨后晴霞总不如。最是霜林初醉后，满天枫叶落来疏。,5
NanBei,祖孙登,赋得司马相如诗,雍容文雅深，王吉共追寻。当垆应酤酒，托意且弹琴。上林能作赋，长门得赐金。唯当有汉主，知怀封禅心。,1
Qing,方维仪,独归故阁思母太恭人,故里何须问，干戈扰不休。家贫空作计，赋重转添愁。远树苍山古，荒田白水秋。萧条离膝下，欲望泪先流。,6
Tang,僧拾得,其二十,自从到此天台寺，经今早已几冬春。山水不移人自老，见却多少后生人。,2
Yuan,吴镇,右丞辋川图三首 其一,潇洒开元士，神图绘辋川。树深疑垞小，溪静见沙圆。径竹分青霭，庭槐敛暮烟。此中有高卧，敧枕听飞泉。,4
Yuan,释良琦,金粟影（白野达兼善隶颜） 其一,幽香栏槛绝低小，浑似毗耶丈室空。金粟花浮双树月，白莲香散一池风。,4
Qing,毛先舒,宿韬光望海日,龙宫鹫岭天下奇，韬光更上升云梯。苍穹仿佛欲摩顶，石气濛濛拂衣冷。山僧邀我山中宿，乘兴扶筇踏岩谷。便因晞发卧峰头，俯听檐铃和风竹。夜深月没静群籁，隔树明河似萦带。须臾微红乍起灭，曈昽正出扶桑外。天浮海潏见俄顷，不觉此身驻西岭。谁持青镜写燕支，闪烁团圞无定影。沧波一半吹紫涛，良久不见东方高。凌风欲去更惆怅，天水茫茫两摇漾。绀殿红楼黯欲开，下方始听鸡三唱。,6
Yuan,林泉生,武夷山,千山来武夷，势若群龙趋。峥嵘入霄汉，一一飞跃如。石城开楼台，神仙之所居。高岩挂钟鼓，幽壑藏舟车。一水九曲折，烟霞共萦纡。昂昂大王峰，回顾双玉姝。变态千万状，迥与人境殊。我行入幽深，凉云袭衣裾。王事有程期，未能尽崎岖。瞻望不忍去，为之少踌躇。青鸾竟何在，落日啼猩鼯。鬼工凿灵嶂，想在天地初。不知百粤前，谁其宅此都。魏王何代人，髑髅至今枯。精神在青天，此物蝉蜕馀。还丹九转就，身外复有躯。鸡犬舐丹鼎，尚能游太虚。虹桥宴曾孙，何不与之俱。迩来二千年，谁使恩义疏。驼羹不见遗，无人荐乾鱼。空馀炼丹鼎，寒烟覆青芜。当时烧白石，黄金满洪炉。黄金果何用，亦为仙所需。安期不可见，此事知有无。吾将搴束茅，来依紫阳庐。青鳞既可钓，枸杞亦可蔬。遨游青山间，心朗气亦舒。时从二三老，野服歌唐虞。神仙果有之，必就贤人呼。长生如可求，吾当受其书。,4
Qing,王曰赓,信阳,信阳风物似南州，涧底清泉次第流。低处稻田高处麦，松篁阴里饭耕牛。,6
Qing,王廉,挽任兰生公,生别离即死别离，痛弱子老妻，千里幽魂归榭幕；人饥溺由己饥溺，看黄童白叟，一路血泪洒江淮。,6
Tang,王传,和襄阳徐相公商贺徐副使加章绶（一作和徐商贺卢员外赐绯鱼）,朱紫联辉照日新，芳菲全属断金人。华筵重处宗盟地，白雪飞时郢曲春。仙府色饶攀桂侣，莲花光让握兰身。自怜亦是膺门客，吟想恩荣气益振。,2
Ming,叶梦熊,其三,如云骠骑列辕门，烽火那堪动至尊。果使和戎为上策，琵琶一曲战功论。,5
Qing,王士禛,送家兄同无言游吴越二首 其二,吾家王吏部，江左有高名。五字论诗品，阴何欲比清。偶思镜湖好，忽作剡中行。输尔天都子，逍遥访赤城。,6
Ming,尹昉,其三,共结为兄弟，人言异姓亲。朝端两黄发，席上一精神。未觉形骸异，难忘气槩真。平生忧世泪，今日更沾巾。,5
Tang,王毂,燕（一作王睿诗）,海燕双飞意若何，曲梁呕嘎语声多。茅檐不必嫌卑陋，犹胜吴宫爇尔窠。,2
Yuan,王子一,醉中天,信脚山之下。洗耳水之涯。正失路迷踪没乱煞。带云：得遇老人呵。唱：抵多少买得龟儿卦。太白云：二位可通个姓名。现居何处。正末唱：我两个本东庄措大。太白云：我看你二位生得齐整。像个出仕的人。正末唱：休认做名题科甲。太白云：二位可还有甚陪伴的么。正末云：若问我陪伴的呵。唱：无非是糜鹿鱼虾。,4
Yuan,汪德庆,次韵寄来硕,林下三间屋当巢，岭云溪雨送波涛。梦回尘世风光别，眼底秋山气势高。千里关河思税驾，三年冰雪苦持旄。知君不作鸱夷计，长日焚香坐读骚。,4
Song,文天祥,其二,人情嗟愈变，世法合何如。气以心平定，才因意广疏。时行或时止，无咎亦无誉。第一严交际，琴绅敢不书。,3
Ming,尹伸,山居杂咏,卜宅尽北阜，南见龙蛇峰。常疑万壑雨，声在几株松。一磴斜其下，杳与香城通。青苔食屦痕，往还僧若农。欲知朝暮心，赖得数声钟。,5
Qing,孔璐华,借居冶山弟公邸补种花树偶成,虚庭自幽敞，依依百笏宽。我家汤沐宅，借居聊盘桓。堂前有古槐，绿阴影团圞。我亦爱花木，橐驼种此间。新槐出檐际，垂柳拂栏杆。紫藤杂丁香，还倚竹数竿。海棠最嫣姹，桃李何攒攒。虽未成老圃，因之忆杏坛。春深雨渐多，日日对花看。待得三五载，群卉皆可观。出游已十载，复来住长安。开轩惟把卷，恬然心共閒。,6
Ming,王宾,仲雍墓,断发文身正隐时，清高里面有权宜。空山葬处惟荒草，到处人来必拜之。,5
Song,刁衎,商泽字子季鲁人赠睢阳伯今进封邹平侯赞,子季从师，服膺儒雅。阙里垂名，同于达者。昔宠睢阳，今旌邹野。运偶登封，荐臻纯嘏。,3
NanBei,庾肩吾,陇西行,借问陇西行，何当驱马征。草合前迷路，云浓后暗城。寄语幽闺妾，罗袖勿空萦。,1
Yuan,白文宝,伏次拱北楼应制诗韵（并序○楼在清州州北三里）,拱北名虽旧，吾王敬命初。氛埃今已扫，云物正当书。宸极瞻依远，川原向背虚。斯民知所感，责在一人予。,4
Ming,王天性,寄云石山人,自无匡世略，守拙混泥沙。云没君山径，蓬荒仲蔚家。学空忘委蜕，离垢想餐霞。欲访臞仙子，东西各海涯。,5
Yuan,杜本,秋兴,两峰高耸并秋霄，双涧分流送晚潮。月冷谁家频捣练，风清何处细吹箫。七闽荔子丹砂颗，五岭梅花玉雪标。黄鹄不来空怅望，自歌雅曲和渔樵。,4
Qing,卞乃钰,其五,煌煌天语纪神功，贤宰精诚帝谓通。蝗不为灾征政异，芃芃禾黍庆年丰。,6
Song,冉居常,夔州试院呈诸公 其一,他年虫篆老书生，谬向文闱预领衡。敢道灵鳌嗟赑屃，祗愁洼马赋峥嵘。旧传锦样心虽愧，新拣沙金眼自明。收拾美庄逃谤去，升沈脚迹任诸英。,3
Yuan,孛朮鲁翀,题公益答孙鲁斋帖,丞相裁诗答布衣，殷勤辞翰总珠玑。秋风吹落苍松树，二百年来此道非。,4
Ming,王应华,祝栖壑老和尚七十初度,鼎湖深处即西方，寿佛由来不可量。度尽世间方满愿，吾师一念与天长。,5
Qing,卜舜年,村社迎神曲,旦旭兮曈曚，神鸦起兮云中。沐予发于兰汤兮，振予衣于蕙风。洁斋俟兮土公，土公不来兮劳心忡忡。,6
Yuan,方樗,重阳明日得蝶字,主人留复留，烂醉歌白氎。移樽对寒花，散策响秋叶。香凝紫茱萸，舞倦青蛱蝶。惟有一逃宾，苍山云万叠。,4
Ming,包希鲁,灵阳观,少年常在此中游，元发因循变白头。宇宙寥寥多少事，江山莽莽古今愁。天回北斗黄鸡晓，地转西风白雁秋。意气尚存筋力弱，仲宣何处可登楼。,5
Ming,于若瀛,紫金坛,太行绝壁渺仙坛，磴道岧峣郁几盘。王母洞虚琼佩杳，金龙石碧玉浆寒。阴崖带雪从扶杖，远树含云故倚栏。闻说真源迷咫尺，此身犹自系微官。,5
Tang,司马扎,涂中寄薛中裕,贫交千里外，失路更伤离。晓泪芳草尽，夜魂明月知。空山连野外，寒鸟下霜枝。此景正寥落，为君玄发衰。,2
Ming,丁寿岗,次临津渡韵,摇落清秋节，临津客渡时。雨晴山色晚，潮退岸痕奇。鞍马令身倦，光阴与老期。沙鸥应笑我，来往欲何为。,5
Yuan,文矩,其二,出宿春城宿雾低，阅人老眼似层梯。功名愧我蝇钻纸，文采怜君玉在泥。蜀道连云春系马，巴山踏月夜闻鸡。赠言知笑瀛洲客，冷落梅花日又西。,4
Qing,方守敦,其二,乡国论文友，高才独见君。秋心万木叶，诗思一山云。白酒经年共，黄花此日分。臧陈江上客，吟啸去为群。,6
Qing,王淑,壬戌仲秋出都留别李纫兰杨蕊渊陈衡芳诸姊,听残《薤露》又《骊歌》，折柳临歧唤奈何。白社而今吟兴减，缟衣此去泪痕多。他年或有抟沙聚，往日空教逝水过。郑重一声各分手，秋风落叶满关河。,6
Yuan,元文宗,青梅诗,自笑当年志气豪，手攀金杏弄金桃。溟南地僻无佳果，问著青梅价也高。,4
Qing,王文治,城南晚步,最爱城南路，无人自往还。孤舟残雪岸，独树夕阳山。黄竹围池馆，红桥卧水关。戴公招隐处，幽绝未能攀。,6
Song,尤袤杨万里,巧对,杨氏为我；尤物移人。,3
Tang,王光庭,奉和圣制送张说巡边,贤相德符充，朝推文武雄。海波先若镜，关草豫从风。钺助将军勇，威成天子功。琼章九霄发，锡宴五衢通。玉辗龙盘带，金装凤勒骢。虎貔纷儗儗，河洛振熊熊。戈剑千霜白，旌旗万火红。示刑夷夏变，流惠鬼方同。寇息军容偃，尘销朔野空。用师敷礼乐，非是为獯戎。,2
Yuan,李祁,贺俞总制造新衙,为惜频年汗马劳，更闻新署列官曹。貔貅夜宿辕门静，鸾鹄晨趋剑佩高。月满丽谯添雉堞，雨深山寨长蓬蒿。公馀秀水桥边路，千骑鸣笳拥节旄。,4
Qing,王士禄,裁衣曲,初罢清砧响，还劳素腕舒。残灯金粟尺，远道玉关书。白纻缝仍涩，红绵怨有馀。流黄明月路，何处逐轻车？,6
Yuan,玛鲁,春晓,香雾空濛落月低，六街官马散银蹄。芙蓉帐底梦初醒，卧听栗留花外啼。,4
Tang,元万顷,其二,凤辇迎风乘紫阁，鸾车避日转彤闱。中堂促管淹春望，后殿清歌开夜扉。,2
Yuan,方炯,哭郭沧洲,破屋沧洲上，清贫独可怜。书存无子读，诗好有僧传。葬卜中原夜，坟邻北际边。穷交空白首，莫赠买山钱。,4
NanBei,孔仲智,羁谣,芳杜觞春酒，仿佛伤山时。徒歌不成乐，空以羁自悲。羁悲怀土心，遽复还山路。迨及春复时，无使春光暮。,1
Song,王随,其五,事简晓花香落砚，讼稀晴藓绿生庭。,3
Tang,李白,温泉侍从归逢故人,汉帝长杨苑，誇胡羽猎归。子云叨侍从，献赋有光辉。激赏摇天笔，承恩赐御衣。逢君奏明主，他日共翻飞。,2
Tang,牛峤,其四,画屏重叠巫阳翠，楚神尚有行云意。朝暮几般心，向他情谩深。风流今古隔，虚作瞿塘客。山月照山花，梦回灯影斜。,2
Tang,僧竟脱,其二,露柱不声唤，猢狲绳子断。上士笑呵呵，中流若为见。,2
Tang,芒鞋道人,芒鞋诗,芸鞋织得甚坚牢，万两黄金价不高。当时不听妻儿语，跟我蓬莱走一遭。,2
Qing,丁锡庚,再游石门白云洞有感,闲踪历历志重经，词客黄衫感宿因。山色远含堤柳绿，天涯都作可怜春。,6
Ming,戈镐,春晓词,鸦啼细柳东方明，井上辘轳牵水声。花奴满堂开翠屏，银炉烧麝素烟轻。西原落落秦川路，白马花鞭几时去。落花昨夜飞成团，蝴蝶归来及春暮。,5
WeiJin,庾统,三人赞,运遘屯凶，三孤丞立。离禽婴鸣，邂逅同集。式谷既熟，和响具翕。肇彼远歧，泯焉齐入。,0
Tang,于鹄,送李明府归别业,寄家丹水边，归去种春田。白发无知己，空山又一年。鹿裘长酒气，茅屋有茶烟。亦拟辞人世，何溪有瀑泉。,2
Yuan,僧行端,北固山,三面鲸涛连碧天，金汤形势尚依然。山花黯黯人吹笛，江柳青青客上船。马带淮云东入浙，雁拖湘水北归燕。武侯一去孙刘死，原野几人耕墓田。,4
Ming,文徵明,其四,一病连三月，侵寻岁又更。人皆传已死，吾亦厌馀生。发脱相将尽，耳虚时自鸣。安心是良药，此外复何营。,5
Qing,方以智,秦淮漫兴,乘舟到处醉来多，沟水东西夜不波。犹是洛阳诸子弟，只今强半解吴歌。,6
Song,王曾,送何水部蒙出牧袁州①,雉省荣迁拜命新，鱼符重佩出关频。停骖却访枌榆社，恋阙回瞻析木津。水薤有谁裨政术，江山终日助吟神。一麾岭外遥相望，应合趋庭问狷人。,3
Song,王绹,其二,巨力曾扶国步安，功成犹未鬓毛斑。天心正佑宋无极，人意讵容公久闲。裴令纵能娱绿野，谢公可是老东山。何当鼓棹轻千里，款奉清谈宴俎闲。,3
WeiJin,郭璞,其十三,四渎流如泪，五岳罗若垤。寻我青云友，永与时人绝。,0
Qing,方式济,护菊,盆菊瘦亦花，尺茎缀钱小。荒地苦栽培，强说颜色好。种从邻圃移，南阶溉昏晓。八月藏户牖，扶护费探讨。而胡傲霜姿，翻畏寒霜早。人实累此花，使汝随边草。,6
Tang,朱庆馀,题青龙寺,寺好因岗势，登临值夕阳。青山当佛阁，红叶满僧廊。竹色连平地，虫声在上方。最怜东面静，为近楚城墙。,2
Ming,方维仪,楚江怀节妇吴妹茂松阁 其一,空林陨叶暮乌啼，云水迢迢隔皖溪。夜发苍梧寒梦远，楚天朗月照楼西。,5
Tang,仲子陵,清簟赋,创物者。必正其名。以清命簟。惟簟斯清。双入巧作。连心织成。始葱茏而席卷。终绚练而砥平。本其初则王尔运心。班匠寓目。吴溪赤刚。楚泽寒竹。皓簳冰截。素肤缟裂。断此枝閒。略其沟节。然后尔轶手。匠妙意。文理横生。波澜荐至。雕龙绮错。切玉鳞次。澹冰泮而泉开。分霜劲而雪坠。信通才之云欲。非吾人之所为。于是时授炎暑。天旋太阳。山成烂石。泉若探汤。有美一人兮明时节。求暑备兮珍簟长。知薜荔之空靡。意荃兰之虚芳。若乃买以兼金。缘以纯锦。思因人之共敝。庶君子之安寝。出此入彼。俱处芳兰之室。上据下承。必兼芬若之枕。况乃虚馆方昼。华堂且空。高梧閟景。密筱生风。撤文茵与绮席。虚翠幕及朱栊。惟珍簟之在御。望美人之来同。美人迟兮隔修路。对珍簟兮日已暮。瞩筵幌之虚深。卧层云之空度。带馀霞而敛绮。映片月而舒素。昭列宿之清光。披青天之薄雾。于时轻箑屏用。微绡罢服。霜自凄。冰壶增肃。凉风忽至。获五福之康宁。炎气四除。忘庶徵之时燠。且物有小而喻大。事有浅而用深。道之将行。我则开而当暑。道之将废。我则卷而在阴。是谓清簟之理。愿为君子之心。,2
NanBei,无名氏,其四 通国风（明帝）,开宝业。资贤昌。谟明盛。弼谐光。烈武惟略。景王勋。南康华容。变政文。猛绩爰者。有左军。三王到氏。文武赞。丞相作辅。属伊旦。沈柳宗侯。皆殄乱。泰始开运。超百王。司徒骠骑。勋德康。江安谟效。殷诚彰。刘沈承规。功名扬。庆归我后。祚无疆。,1
Tang,何迥,焚柴赋（以报天享日精意蠲洁为韵）,于穆圣君。功高德奥。利泽能广。灵祇必祷。溢周夏之珍符。继三五之徽号。顺氓心而展礼。择良日而大报。所以后土祈谷。圜丘祭天。雍雍济济。翼翼乾乾。建朱干而日曜。张翠帐而云悬。皇帝严法驾而戾止。诏偫官而萃旃。藉白茅以肃若。望青坛而仡然。我君精洁。我后孝享。容卫翩翻。威仪森爽。就阳之位斯在。荐帝之仪罔失。陶匏必成。牲玉惟栗。风伯戒道。元冥司律。惟天命子之辰。惟帝告天之日。灵神以之保乂。昊穹以之宥密。殽核洋溢。鼓钟铿鍧。三灵同感。庶物皆精。故祭者修礼之义。柴者告成之意。燎焜煌而上熏。烟勃窣而傍驶。朝野美乎圣泽。华夷赞乎能事。惠浃洽于煇庖。恩汪濊于民吏。则知柴而致福。祭示吉蠲。效周室之为礼。望虞家之有年。福福应兮飞焰。神神来兮驾烟。圭组既陈。酒醴皆洁。继功前王。垂裕来哲。化成而万寿无疆。礼毕而四方有截。谅夏郊之义举。愧序能之笔拙。,2
Yuan,吴师道,其二,书问萧条已半年，知君近买过湖船。江花日暮吹红雪，店树春晴起绿烟。客里光阴遽如许，人间歧路正茫然。离群得似游从乐，纸贵钱塘日万篇。,4
Song,王铚,其二,夏后东阶殡，遗踪照路隅。今观四山拱，犹似百神趋。功已百王冠，言尤万世谟。死生怀舜德，旧邑对姚虞。,3
Tang,李益,寻纪道士偶会诸叟,山阴寻道士，映竹羽衣新。侍坐双童子，陪游五老人。水花松下静，坛草雪中春。见说桃源洞，如今犹避秦。,2
Tang,王涣,其十,晨肇重来路已迷，碧桃花谢武陵溪。仙山目断无寻处，流水潺湲日渐西。,2
Qing,王苏,涛园歌,老榕千寻到天绿，绿阴下覆诗人屋。诗人叠石作飞涛，乌石山南种花竹。当时煮茗吟兴长，诗成纸尾题瓯香。竹垞来闽访两汪，为书八分悬石廊。一生爱好新城王，赠言手探古锦囊，八闽坛坫推擅场。里传万岁比叔重，门有月旦继子将。玄孙诵芬来日下，重乞图画摹青苍。蕉红荔紫佛手黄，榴花洞闭蓉山荒。书留万卷树十抱，斯园直接松风堂。百余年来诗境变，检讨尚书难再见。锦秋湖上攀柳条，倾脂河畔流花片。古迹谁寻庾信居，时人争购元章砚。归耕图与载书图，尘中流落临摹遍。岂若涛园处海滨，一家堂构有传人。果多橄榄回余味，坞有蟠桃占好春。园亭亦寄沧桑慨，平原片石今何在。江南红豆花满枝，蘼芜脉脉长相思。,6
Yuan,牧常晁,临江仙,服气咽精吞七曜，存思想化三车。飞罡噀水散名花。词章勤奏达，吟咏酌流霞。外事何干于内境。有为功力何赊。饶君作福等河沙。不明玄牝窍，特地隔天涯。,4
Song,方逢振,翰林将指下学峡宾声叟为诸友先雨雪载途民亦劳止一诗怀之,空山雪片大如盘，有客远在孤馆眠。翰林喝马不到地，白帝叱驭亲行鞭。疾驱滕六笞飞廉，六花急舞狂且颠。玉皇香案口读宣，深衣大带依然仙。东里先生履欲穿，湿透布袜枵囊缠。高谈雄辩垆亭边，不有义意谁肯前。阳羡山中春信传，两骖已发垂虹鞭。诸君急棹山阴船，子猷逸兴今翻然。,3
Tang,丘为,对雨闻莺,垂柳街头百丈丝，杏花林处度黄鹂。间关正在秦筝里，历乱偏伤楚客时。风传一一声来尽，雨湿双双飞去迟。羡尔能将户客意，何如栖得上林枝。,2
Ming,叶小鸾,游仙诗,可是初逢萼绿华，琼楼烟月几仙家。坐中听彻凉州曲，笑指窗前夜合花。,5
Qing,方元泰,正月十五夜观寿镇兵过境（道光壬寅作）,劲卒河东旧有名，时平大府忌论兵。鲸波夜静千帆渡，炎海春寒万里行。奇策已闻收魏绛，槛车先拟斩常清。江城岁歉笙歌歇，戍火秦淮彻夜明。,6
WeiJin,潘岳,其二,日夕阴云起，登城望洪河。川气冒山岭，惊湍激岩阿。归雁映兰畤，游鱼动圆波。鸣蝉厉寒音，时菊耀秋华。引领望京室，南路在伐柯。大厦缅无觌，崇芒郁嵯峨。总总都邑人，扰扰俗化讹。依水类浮萍，寄松似悬萝。朱博纠舒慢，楚风被琅邪。曲蓬何以直，托身依业麻。黔黎竟何常，政成在民和。位同单父邑，愧无子贱歌。岂敢陋微官，但恐忝所荷。,0
Ming,文森,京师留别,宦游无绪厌尘氛，夜夜家山梦白云。来日潞河理归棹，月明知我倍思君。,5
Qing,方士淦,其六,有鸟能知气，飞从两地分。冬来同白雪，春至似乌云。星月还栖树，风霜自乐群。防边依圣世，真不愧鸦军。,6
WeiJin,牵秀,四言诗,乾道辅仁，坤德尚冲。,0
Yuan,佚名,冬日寄吕周翰,径叶朝慵扫，山扉午未开。拂琴翻旧谱，洗杓试新醅。晋帖人临去，吴鞋僧寄来。水村松馆外，时节又寻梅。,4
WeiJin,杨戏,其九 董幼宰,掌军清节，亢然恒常。谠言惟司，民思其纲。,0
Tang,牟融,送友人,有客棹扁舟，相逢不暂留。衣冠重文物，诗酒足风流。官路生归兴，家林想旧游。临岐分手后，乘月过苏州。,2
Yuan,王都中,题如镜山林清气集,不作西湖梦，归吴惬素知。山林有清气，泉石到新诗。花落晓风静，鸟啼春日迟。孤吟最佳处，犹在定回时。,4
NanBei,陆倕,以诗代书别后寄赠诗,余本水乡士，闭门江海隅。时逢世道泰，蹇足步高衢。名成宦虽立，效微功日疏。入仕乘肥马，出守拥高车。关门游昔吏，迁亭有故书。江派资贤牧，宗英出建旟。不劳王布鼓，无赖露田车。弼政非责实，求名已课虚。长卿病犹在，修龄疾未祛。讵知亭长肉，宁挂府丞鱼。不能未能止，内讼惭诸已。黾勉从王事，纚舟出淮泗。朋故远追寻，暝宿清江阴。明旦一分手，翻飞各异林。归舟随岸曲，犹闻歌棹音。行者日超远，谁见别离心。夕次冽洲岸，明登慈姥岑。水流多回复，余归良未寻。江关寒事早，夜露伤秋草。心属姑苏台，目送邯郸道。葭苇日苍苍，亲知慎早凉。刘兄消渴病，休摄戒无良。殷弟癫眩疾，行止避风霜。刘侯有馀冷，宜饵陟厘方。伏子多风咳，门冬幸易将。率更爱雅体，体弱思自强。吏曹勉玉润，讽议勖金相。比部多暇日，奚用肆龙章。建德何为者，无堕无人乡。记室朋从暇，露蝎附行商。议曹坐朝罢，尺板嗣徽芳。双栖成独宿，俱飞忽异翔。眷言思亲友，沉思结中肠。追惟畴昔时，朝府多欢暇。薄暮尘埃静，飞盖遥相迓。李郭或同舟，潘夏时方驾。娱谈终美景，敷文永清夜。促膝岂异人，戚戚皆朋娅。今者一乖离，漼然心事差。山川望犹近，便似隔天涯。玉躬子加护，昭质余未亏。八行思自勉，一札望来仪。,1
Yuan,王沂,广陵岳宫登瀛桥为王高士赋,登瀛桥上登瀛客，曾向瀛州采玉芝。鸾鹤云閒朝斗夜，鱼龙波静步虚时。杯浮翡翠兰苕影，袖拂珊瑚铁网枝。安得琴高骑赤鲤，传书海上问安期。,4
Tang,李乂,饯唐州高使君赴任,淮源之水清，可以濯君缨。彼美称才杰，亲人伫政声。岁寒畴曩意，春晚别离情。终叹临岐远，行看拥传荣。,2
Yuan,石盏德玉,商调尚京马,也则俺一时间错被鬼昏迷。是赡表子平生落得的。那有见识的哥哥每知了就𥚃。似这等切切悲悲。从今后有金银多攒下些买粮食。,4
Yuan,汪梦斗,金陵上王焕卿提刑,英荡观风下帝旁，六条察吏立台霜。中原自古闻王猛，一道而今有范滂。园馆日和归燕乐，江城春透露桃香。公馀无限离骚兴，故许吟人拜下床。,4
Yuan,李宗冽,和傅伯永月夜泛舟,夕霏已扫林，绿波际遥天。浮云荡倒影，相与渡清川。爱此山水趣，闻歌心益便。沿洄随意远，落月照归船。,4
Qing,丁㷆,临安怀古同家兄次吴克庵先生韵,晴窗晓向署楼开，城市苍凉入望哀。怀远侯归存旧裔，读书人去剩荒台。云蒸交岭驱寒去，雨过元江挟瘴来。卜万同时埋义骨，伤心废垒谩徘徊。,6
Tang,成彦雄,其二,鹅黄剪出小花钿，缀上芳枝色转鲜。饮散无人收拾得，月明阶下伴鞦韆。,2
Ming,王跂,血病后拟寄段季纯,唾血贪杯老应之，病中恃尔镇危疑。敢言四藏犹堪活，恐对三驺不自持。照水紫薇霞紫处，绕篱黄蝶叶黄时。秋光渐好身将健，涓滴初开欲共谁？,5
Song,尹直卿,送钱文季赴班,鳌头那久幕莲间，国子先生促趁班。元自胸中有奇观，须教集里富江山。三年再见虽成别，正月诸生亦入关。为赋江空岁年晚，功名惟恐鬓毛斑。,3
WeiJin,云林右英夫人,其十 九月十八日夜云林右英夫人作,三景秀郁玄，霄映朗八方。丹云浮高宸，逍遥任灵风。鼓翼乘素飙，竦眄琼台中。绿盖入协晨，青軿掷空同。右揖东林帝，上朝太虚皇。玉宾剖凤脑，嗷酣飞蕊浆。云钧回曲寝，千音何琅琅。锦旌召猛兽，华幡正低昂。香母折腰唱，紫烟排栋梁。总辔高清阙，解驾佳人房。昔运挺未兆，灵化顺气翔。心眇玄涯感，年随积椿崇。形垢甘臭味，动静失沧浪。我友实不尔，荣辱昨已忘。,0
Yuan,王份,其四,早起科头发不梳，门无俗客称幽居。闲凭石几修文字，偶阅仙人相鹤书。,4
Ming,王叔杲,别高叔崇二首 其一,仲夏林木变，爱此黄鸟鸣。同声宛相和，怅然怀友生。良辰忽以改，欢会难久并。征夫理鞍辔，夙驾侵晨星。停骖酌君酒，湛湛芳尊盈。,5
Ming,孔天胤,雁山峰洞峦壑之胜水石之奇云物之美多在灵岩予往临眺述景散怀,纡辔试委涂，回策亦寻壑。过涧厉潺湲，攀厓淩峭㟧。步滑苔已沉，手援葛犹弱。磴竟造幽禅，山平临化阁。列峰非一奇，芳林纷沃若。空水望如烟，绝岩惊欲落。深洞海冥冥，层城天漠漠。云物倏然改，霞气时间作。景与玄阆并，迹乃灵仙托。将乘琴高鲤，或驭王乔鹤。,5
Song,王令,其六,何处难忘酒，王臣立荩方。群邪终自直，万死不摧刚。社鼠旁难塞，龙鳞逆易伤。此时无一盏，何以洗忧肠。,3
NanBei,何思澄,奉和湘东王教班婕妤诗,寂寂长信晚，雀声喧洞房。蜘蛛网高阁，驳藓被长廊。虚殿帘帷静，闲阶花蕊香。悠悠视日暮，还复守空床。,1
Yuan,释力金,赵千里田家四季图 其一,桃花浪已深，杨柳风犹弱。邻曲欣往来，逢迎劝耕作。健犊不自暇，老农良有托。共醉社日尊，陶然得真乐。,4
Qing,允禧,圆明园召看烟火恭纪,银汉星桥不动尘，斜飞火凤入勾陈。一声雷起地中蛰，万树花开天上春。太乙高楼灯似昼，未央前殿月移轮。君王行乐新年盛，先使恩光遍近臣。,6
Yuan,王玠,沁园春 渔,不种田园，投闲江海，远绝尘踪。保一家性命，扁舟为屋，随机应舵，逐浪乘风。九曲江头，三元潭里，直把银钩堕水中。波深底，把金鳞钓出，回棹孤峰。三男三女和同。向砂锅净洗热炉烘。或敲冰煮茗，渴饮一碗，得鱼换酒，共酌三钟。蓑衣解开，箬笠放下，醉唱升平月满篷。江天阔，看一篙点处，粉碎虚空。,4
Song,尹洙,其十 太平,噫！太平无象兮世乌得而知，维盛德可迹兮其封祀之仪。东岱宗兮西汾脽，礼上帝兮宾地祇。皇有征兮吾民以嬉，皇有祈兮吾民是私。天敷佑兮俾皇之釐，永世亿宁兮无疆之基。,3
Yuan,毛南翰,竹阵图,坡翁胸次何磥砢，杂遝千矛攒万笴。一生长为竹写神，落纸筼筜森可把。青云纠纠晓相压，苍雪纷纷昼仍堕。长鎗磨戛飐绿沉，细甲钩连纽青锁。此幅分明作阵图，左右中坚皆勇果。正如绛侯剪诸吕，麾下健儿齐袒左。又如赤壁走阿瞒，一炬怒鏖黄盖火。囊沙壅水待半渡，摩垒斩关知彼我。此君意气有如许，讵可奔北降老可。金莲道人亦好事，远游爱鼓沧浪柁。斛珠不买青楼娼，博取归来云颇颇。敲门拄杖弃不用，砚几书屏邀对坐。客来无诗不与语，琢肾雕肝谁得罢。一朝去主芙蓉城，付与郎君重封裹。我来愧在作者后，品画题诗忘缕琐。周彝商鼎篆奇谲，赵璧随珠光璀瑳。摩挲病眼拂卷素，玉节金枝纷娿娜。雨中三日不出门，四客相看足如跛。就中两客程与陈，吐辞清新曾帖妥。回头动是三十霜，快读令人夷坎坷。长潘短李炳貂豹，紫岩汶阳嗔果裸。我诗乞与作衙官，掷笔乱峰青朵朵。,4
Tang,上官婉儿,其三,泉石多仙趣，岩壑写奇形。欲知堪悦耳，唯听水泠泠。,2
Qing,孔广业,怀徐南村,慷慨悲歌今复古，平生风义友兼师。依依杨柳犹如此，采采芙蓉欲遗谁。列槛岚光皆入画，应门月色自敲诗。年来云树常相忆，况是秋风次第吹。,6
Yuan,吴瓘,渔父,野色山光水接天。云烟缥缈思长川。收此景，老梅仙。万顷湘江笔底传。,4
NanBei,刘遵,应令咏舞诗,倡女多艳色，入选尽华年。举腕嫌衫重，回腰觉态妍。情绕阳春吹，影逐相思弦。履度开裙襵，鬟转匝花钿。所愁馀曲罢，为欲在君前。,1
WeiJin,成公绥,天地赋,惟自然之初载兮，道虚无而玄清。太素纷以溷淆兮，始有物而混成。何无一之芒昧兮，廓开辟而著形。尔乃清浊剖兮，玄黄判率。太极既殊，是生两仪。星辰焕列，日月重规，天动以尊，地静以卑，昏明迭炤，或盈或亏。阴阳协气而代谢，寒暑随时而推移。三才殊性，五行异位。千变万化，繁育庶类，授之以形，禀之以气。色表文采，声有音律。覆载无方，流形品物。鼓以雷霆，润以庆云。八风翱翔，六气氤氲。蚑行蠕动，方聚类分。鳞殊族别，羽毛异群，各含精而镕冶，咸受范于陶钧。何滋育之罔极兮，伟造化之至神！若夫悬象成文，列宿有章，三辰烛耀，五纬重光。河汉委蛇而带天，虹蜺偃蹇于昊苍。望舒弥节于九道，羲和正辔于中黄。众星回而环极，招摇运而指方。白兽时据于参伐，青龙垂尾于心房。玄龟匿首于女虚，朱鸟奋翼于注张。帝皇正坐于紫宫，辅臣列位于文昌。垣屏骆驿而珠连，三台差池而雁行。轩辕华布而曲列，摄提鼎跱而相望。若乃征瑞表祥，灾变呈异，交会薄蚀，抱晕带珥，流逆历，谴悟象事。蓬容著而妖害生，老人形而主受喜。天矢黄而国吉祥，彗孛发而世所忌。尔及旁观四极，俯察地理。川渎浩汗而分流，山岳磊落而罗峙。沧海沆奔而四周，悬圃隆崇而特起。昆吾嘉于南极，烛龙曜于北址。扶桑高于万仞，寻木长于千里。昆仑镇于阴隅，赤县据于辰巳。于是八十一域，区分方别；风乖俗异，险断阻绝。万国罗布，九州并列。青冀白壤，荆衡途泥。海岱赤植，华梁青黎。兖带河洛，扬有江淮。辩方正土，经略建邦。王圻九服，列国一同。连城比邑，深池高墉。康衢交路，四达五通。东至旸谷，西极泰濛。南暨丹炮，北尽空同。遐方外区，绝域殊邻。人首蛇躯，鸟翼龙身。衣毛被羽，或介或鳞。栖林浮水，若兽若人。居于大荒之外，处于巨海之滨。于是六合混一而同宅，宇宙结体而括囊。浑元运流而无穷，阴阳循度而率常。回动纠纷而乾乾，天道不息而自强。统群生而载育，人托命于所系。尊太一于上皇，奉万神于五帝。故万物之所宗，必敬天而事也。若乃共工赫怒，天柱摧折。东南俄其既倾，西北豁而中裂。断鳌足而续毁，炼玉石而补缺。岂斯事之有征，将言者之虚设？何阴阳之难测，伟二仪之奓阔！坤厚德以载物，乾资始而至大。俯尽鉴于有形，仰蔽视于所盖。游万物而极思，故一言于天外。,0
Song,令狐勤,题清芬阁,远叩玄英旧隐扉，清风今日尚依依。云山自许老龙卧，霄汉不妨双凤飞。欲访骚人考槃地，但寻汉叟钓鱼矶。年来踏尽红尘路，赖有溪流濯客衣。,3
Yuan,李士瞻,怀彻尔托里,同日除书下九天，可堪同事更同肩。延春阁底谋初画，海子桥头辔每联。酒戒饱闻微醉后，言箴犹在别时边。细思忠告如君少，沧海平安几日传。,4
WeiJin,张华,游侠篇 其一,翩翩四公子。浊世称贤名。龙虎相交争。七国并抗衡。食客三千馀。门下多豪英。游说朝夕至。辩士自纵横。孟尝东出关。济身由鸡鸣。信陵西反魏。,0
Ming,王褒,送王界善首座还莆,远公京国久，飞锡日边还。双树行时见，三花坐处攀。浮杯沧海度，定室白云关。何日辞轩冕，来寻物外閒。,5
Ming,方用中,冬日赏菊,菊移秋色入初冬，绝胜群芳转眼空。高馆又从今日对，健身仍许旧年同。酒缘兴到应难醉，诗待时来转易工。不用凭栏怨迟暮，傲残霜雪又春风。,5
NanBei,范云,答句曲陶先生诗,终朝吐祥雾，薄晚孕奇烟。洞涧生芝草，重崖出醴泉。中有怀真士，被褐守冲玄。石户栖十秘，金坛谒九仙。乘鹓方履汉，辔鹤上腾天。,1
Qing,尹继善,其二,迢迢旌节度江关，暂坐浓阴积翠间。恰喜青云来旧侣，相看翠竹似清班。池开练影明斜日，秋送蝉声咽小山。知有椿堂时在念，片帆转眼又西还。,6
Yuan,僧梵琦,其六,青嶂郁嵯峨，潺湲流水波。林间无雀噪，谷口听鹦歌。回首暮云合，向人秋意多。秦皇与汉武，千古恨如何。,4
Ming,王弘诲,昭陵挽章 其一,警跸违朝漏，楼台锁昼阴。翠华空想像，玉辇罢重临。遏密尧天黯，讴歌禹甸深。连朝风雨处，应为助哀音。,5
Yuan,吴龙翰,其二,野兴在渔艇，风潮不惮劳。苔生肥石骨，水落瘦溪毛。霜重稻粱熟，天清雁字高。醉馀歌古调，人事析秋毫。,4
Yuan,李好古,牧羊关,猛地𥚃难回避。可教人怎离摘。则见他叉手前来。多管是迷了路的行人。多管是失了船的过客。张生云：道姑。敢问这搭儿是何处也。仙姑唱：比及你来相问。先对俺说明白。张生云：我到此只为那可意人儿。不知在那𥚃。仙姑唱：且将个采芝女权休怪。只问那可意人安在哉。,4
Song,王镐,其五,云学催诗黑，风仍作颂清。,3
WeiJin,卞承之,怀香赞,有卉惟翠，因实制名，濛濛绿叶，荏苒弱茎，寄芬微风，寓秀闲庭。怀而芳之，为玩于情。,0
NanBei,张正见,怨诗（《诗纪》云。集作情诗。）,新丰妖冶地，游侠竞娇奢。池台间罗绮，桃李杂烟霞。盖影分连骑，衣香合并车。艳粉惊飞蝶，红妆映落花。舞衫飘冶袖，歌扇掩团纱。玉床珠帐卷，金楼镜月斜。还疑箫史凤，不及季伦家。,1
Yuan,僧大䜣,次韵马昂夫总管饮仙桥诗,铁锁高悬隔杳冥，仙桥有路上瑶京。夜凉暗觉潜蛟动，晓色微看素练平。坤极尚遗神禹力，山灵空识祖龙名。烂柯旧事凭谁问？石柱题诗薜荔生。,4
Yuan,李元圭,梁溪留别虞彦高,野人情旷达，志不在轻肥。夜雨三更梦，春江一棹归。神驹难并驾，鸷鸟不群飞。老去才闻道，吾生渐觉非。,4
Yuan,李寿卿,天下乐,你晓夜兼程来探访。似这般徬也波徨。都只是为我行。生怕那泼无徒前来赶不上。害的你脚心𥚃蹅做了跰。肚皮𥚃饿断肠芊建云：将军。你早知有这今日。当初临潼关上。便不立的功劳也罢了。正末唱：。则俺这做元戎的不气长。,4
Yuan,申屠衡,西湖竹枝辞 其一,白苧衫儿双髻丫，望湖楼子是侬家。红船撑入柳阴去，买得双头茉莉花。,4
Ming,尹国馨,挽河觉斋 其二,一绝三难墨未乾，朔风催冷折幽兰。欲寻方丈迷归路，白首峨洋独自弹。,5
NanBei,颜延之,直东宫答郑尚书道子诗,皇居体环极，设险只天工。两闱阻通轨，对禁限清风。跂予旅东馆，徒歌属南墉。寝兴郁无已，起观辰汉中。流云蔼青阙，皓月鉴丹宫。踟蹰清防密，徙倚恒漏穷。君子吐芳讯，感物恻余衷。惜无丘园秀，景行彼高松。知言有诚贯，美价难克充。何以铭嘉贶，言树丝与桐。,1
Ming,叶槩,送傅佥宪启让还河南,急乘骢马至宜阳，曾见乌台六月霜。回首又成三载别，相思空有九回肠。范滂揽辔名偏重，郭贺褰帷政独良。四海只今同圣化，莫教当道有豺狼。,5
Ming,释方泽,泖月楼夕眺迟蒋白滩不至,飘风鸣轩棂，落叶辞高柯。薄暮登层楼，伊余心未和。悠悠远天云，泛泛晴川波。去者曾莫留，来者奄忽过。千秋旦暮事，百岁宁足多。但愿狎所亲，欢至相与歌。幽人期不来，奈此凉月何。,5
Ming,王弘诲,其二,今上龙潜日，明公燕见年。风云吾道合，鱼水圣情专。绛县年徐纪，丹丘驭不旋。关门馀瑞气，道德向谁传。,5
WeiJin,裴祗,女史箴,膏不厌鲜，水不厌清。玉不厌洁，兰不厌馨。尔形信直，影亦不曲。尔声信清，响亦不浊。绿衣虽多，无贵于色。邪径虽利，无尚于直。春华虽美，期于秋实。冰璧虽泽，期于见日。浴者振衣，沐者弹冠。人知正服，莫知行端。服美动目，行美动神。天道祐顺，常与吉人。,0
Qing,王嘉禄,城楼眺雪,萧萧飞叶下林端，点点归鸦向晚看。云断中天孤塔迥，雪垂平野万家寒。隆冬薪米添忧剧，外郡流亡得食难。自欲著书频避户，暂来岸帻一凭栏。,6
Qing,于成龙,偶书,春来阴雨多，春去晴光好。花蕊妒蜂须，雏翎惊鹞爪。柴门留月看，琴阶倩风扫。物理自如此，莺残茂叶老。,6
Ming,王在晋,其二,童女浮查去不回，几番车马望蓬莱。而今欲续秦人字，谁是鞭山驾壑才。,5
Tang,李治,其二,霓裳转云路，凤驾俨天潢。亏星凋夜靥，残月落朝璜。促欢今夕促，长离别后长。轻梭聊驻织，掩泪独悲伤。,2
Tang,李赤,姑熟杂咏（一作李白诗） 天门山,迥出江水上，双峰自相对。岸映松色寒，石分浪花碎。参差远天际，缥缈晴霞外。落日舟去遥，回首沈青霭。,2
Ming,叶向高,过武夷柬史令君,幔亭别去想氤氲，缥缈鸾笙不可闻。丹阙已辞鹓鹭侣，青山重拜武夷君。瑶坛岁晚多灵草，玉检年深失秘文。便欲诛茆来此地，长从仙令挹清芬。,5
WeiJin,应玚,神女赋,腾玄眸而睋青阳，离朱唇而耀双辅。红颜晔而和妍，时调声以笑语。,0
Tang,李日知,句,所愿暂知居者乐，无使时称主者劳。,2
Qing,王汝璧,雨夜用谢惠连秋怀韵,农功亦既成，霖雨乃无患。忽忽云向阴，耿耿秋未晏。昨宵天宇澄，起视明星烂。碧汉或浮豕，梦雨先滞雁。蟋蟀织虚堂，蟏蛸挂尘幔。音书忧喜杂，气候暄寒半。泥涂浩纵横，期程昧筹算。没车驰不休，日驭行且慢。策勋羡荣名，素食坦薄宦。趋事亟奔走，余情惬眺玩。放怀当秋岑，摅志寄云翰。偶憩花木清，不涉丝竹乱。徙倚足相羊，风雨积昏旦。时序未觉迁，云物一何焕。晨风无近心，鸣鹳有幽叹。独有吹豳人，羔酒乐亲串。,6
Ming,王祎,送人之官永嘉,送客阖闾城，初秋宿雨晴。潮平船早发，山险马迟行。吴越乡关近，瓯闽贡赋轻。兹游劳抚字，听尔蔼仁声。,5
Qing,丁之贤,暮春新霁王瀛州杨海鹤张信我见访,晓气岚光欲湿衣，柴门独立趁晴晖。桑林风暖鸠声急，芹径泥融燕影微。半亩绿阴怜树合，一帘红雨惜花飞。颓然拚醉邻家酒，稚子新挑菜甲肥。,6
Yuan,吴仁叔,答内,一幅空笺聊达意，佳人端的巧形言。贤妻若也投科试，应作人间女状元。,4
Qing,王摅,重阳前一日登镇海楼,无端来作五羊游，节近登高上此楼。海气溟蒙山绕郭，天风浩荡客悲秋。飘逢且喜云生屐，簪菊应羞雪满头。乡国茫茫何处是，珠江一片夕阳愁。,6
Ming,方文,送朱子葆归嘉兴,孤飞越鸟恋南枝，白草黄花客去迟。小阁共眠秋雨夜，危樯独挂晓霜时。狂歌一曲愁先结，痛饮千钟醉莫辞。门外江风复江水，解维何处寄相思。,5
Ming,丁麒,送唐士干回贵州,濩落江湖失所依，还家又著老莱衣。西山日薄乌啼切，南国风高雁影稀。目送长空何忍别，心交方密又相违。一尊寄尔庭帏远，滇树花深五马归。,5
NanBei,僧智恺,临终诗①,千月本难满，三时理易倾。石火无恒焰，电光非久明。遗文空满笥，徒然昧后生。泉路方幽噎，寒陇向凄清。一随朝露尽，唯有夜松声。,1
Yuan,李材,席上赋老松怪柏图,仙人解衣般礡裸，造化惨澹秋毫端。枝柯千尺入层汉，笙籁万壑鸣惊湍。堂中日月不可老，壁上雷雨何当乾。我来醉卧北窗下，梦跨黄鹄天风寒。,4
Ming,丁熿,奉别洪和仲,枫脱山仍瘠，菊鲜径自丽。忽纡故人驾，相切几年思。露顶各垂雪，输心当去皮。拟存岁寒誓，颠沛必于玆。,5
Qing,九岩中达,盘台寺,试看桑域有梅岑，五五圆通亘古今。自是松风传梵呗，补陀岸畔海潮音。,6
Tang,敦煌曲子,破阵子 单于迷虏尘,日暖风轻佳景。流莺似问人。正是越溪花捧艳。独隔千山与万津。单于迷虏尘。雪落梅庭愁地。香檀枉注歌唇。拦径萋萋芳草绿。红脸可知珠泪频。鱼笺岂易呈。,2
NanBei,谢朓,其五 出藩曲,云枝紫微内，分组承明阿。飞艎溯极浦，旌节去关河。眇眇苍山色，沈沈寒水波。铙音巴渝曲，箫鼓盛唐歌。夫君迈惟德，江汉仰清和。,1
Yuan,何中,陈家源,翠雾断厓侧，丹霞流水西。竹从幽处密，松自古来敧。落叶半藏路，清风时满溪。仙家元不远，未许众人知。,4
Qing,方祖荫,竹城感怀① 其一,三十年来逐宦场，自怜肝胆照秋霜。胸中别有炎凉意，半是冰心半热肠。,6
WeiJin,干宝,百志诗,壮士禀桀姿，气烈有自然。俯仰群雄中，何能救世艰。阙巩代缝掖，兜鍪易进贤。,0
NanBei,杨子华,诗,画牡丹处极分明。,1
Yuan,叶懋,送达兼善赴礼部尚书,天选龙头榜，霜清豸角冠。声华辉玉牒，文彩耀金銮。百越舆图旧，孤城海雾漫。一麾曾出守，五马重盘桓。惠泽留千古，仪刑竦众观。思亲徒惨切，筑窆正岏巑。野衲邻秋枕，林猿傍夕餐。秦碑磨孝节，禹穴照忠肝。威凤宜翔翥，神蛟暂屈蟠。帝思商野说，人仰泰山韩。恋阙云霄近，乘空雨露漙。尚书新宠命，宗伯古春官。礼乐遵遐迩，华夷乐乂安。匡时当鬓黑，报国但心丹。浙浦潮生港，河流雪拥滩。槎飞星渺渺，佩远玉珊珊。群士攀车辙，都人望马鞍。趋朝闻履舄，披腹见琅玕。任即钧衡重，功垂竹帛看。恩私在天下，麟阁起云端。,4
NanBei,萧悫,奉和元日诗,帝宫通夕燎，天门拂曙开。瑞云生宝鼎，荣光上露台。华山不凋叶，宜城万寿杯。遥见飞凫下，悬知叶县来。,1
Ming,支立,谢嘉兴邑宰陈瑞卿历日,山北山南丈馀雪，床头布衾冷于铁。清晨独自抱衾卧，诗骨棱层冻几折。街衢挝鼓迎东皇，忽送土牛来草堂。陡觉寒威敛锋锷，煇煇四座生春光。土牛虽云三寸腹，满贮东风三万斛。芒儿鞭起地中雷，翻转天杓撼地轴。春色多于豪富门，谁肯远分林下人。贤侯胸次足春意，要使物物皆阳春。潦倒自来门第冷，最苦穷冬更漏永。明年早放此中来，莫待梅花弄清影。,5
Yuan,吴昌龄,仙吕点绛唇,夜色溶溶。桂花风动。天香送。万里长空。是谁把银盘捧。,4
Yuan,申屠衡,卧云室（师子林十二咏）,童子爱白云，闭置密室内。不如放令出，去住得自在。,4
Tang,王湾,秋夜寓直即事怀赠萧令公裴侍郎兼通简南省诸友人,圣主万年兴，贤臣数载升。古灵传岳秀，宏量禀川澄。畿甸举长策，风霜秉直绳。出车遥俗震，登阁满朝称。赋简流亡辑，农安政理凭。还家新长幼，巡垄旧沟塍。忠梗大勋立，寰瀛堕业惩。焚香兼御史，悬镜委中丞。旟隼当朝立，台骢发郡乘。司徒汉家重，国典颍川徵。云路俄平入，台阶忽上凌。秉钧调造化，宣綍慰黎烝。金省方秋作，瑶轩直夜凭。中书赠陈准，右相简王陵。三杰贤更穆，百僚欢且兢。摇怀及宾友，计曲辨淄渑。阊阖暝阴散，钩陈爽气凝。月深宫树转，河近禁楼冰。卑吏夙驱策，微涓效斗升。望麾宵继火，书板曙怀蒸。彼此虽流盼，规模转服膺。惠将霄汉隔，劳或岁时矜。位重恩宁滥，才轻慑不胜。林峦甘独往，疵贱苦相仍。敢忘衔花雀，思同附骥蝇。平生逐鸟雀，何日嗣苍鹰。,2
Qing,牛焘,其二,散步小桥东，披襟百虑融。泉鸣山更寂，树密涧仍空。殿角残虹雨，池亭涩浪风。僧窗频小憩，扶醉夕阳红。,6
NanBei,傅縡,采桑,罗敷试采桑，出入城南傍。绮裙映珠珥，丝绳提玉筐。度身攀叶聚，耸腕及枝长。空劳使君问，自有侍中郎。,1
Ming,王永吉,其二,万事不可道，苍茫剩此身。南山复谁在，秋鹤方自呻。若问报韩者，徒为佐汉人。乞骸抱黄石，落落松花春。,5
Ming,释弘觉,题秋雪庵,几年河渚漾清秋，最爱宗公白雪洲。今着袈裟何所事，仍来洲畔作閒鸥。,5
Yuan,朱浚,其十一,海燕故人意，杜鹃游子心。,4
Tang,李迥秀,奉和幸安乐公主山庄应制,诘旦重门闻警跸，传言太主奏山林。是日回舆罗万骑，此时欢喜赐千金。鹭羽凤箫参乐曲，荻园竹径接帷阴。手舞足蹈方无已，万年千岁奉薰琴。,2
NanBei,刘苞,望夕雨诗,崇朝构行雨，薄晚屯密云。缘阶起素沫，竟水散圆文。河柳低未举，山桃落已芬。清樽义不荐，淹留遂待君。,1
Ming,丁麟,哀亲,有亲有亲怙恃全，瓶罍依倚期终年。我生不辰天怒瘅，漂鸱化碧双亲前。双亲有孙初学笑，孙母无夫镜空照。北堂椿瘁萱亦衰，忧不忘兮花不开。呜呼一歌兮歌正哀，飞魂暗逐东流回。,5
Song,王宗旦,夫人城,诗人刺哲妇，老氏戒佳兵。何此金汤固，长存粉黛名。,3
Yuan,叶兰,送金文振同知还松江,对客凄凉话旧游，遥遥楚尾接吴头。山回紫凤冲天起，江绕青龙入海流。寄别诗题蒲叶扇，送行人上木兰舟。愁来重忆华亭路，缥缈云间十二楼。,4
Yuan,孛术鲁翀,孙义方寿庆堂,谁似孙家鹤发亲，升平重见至元春。生儿不必公侯贵，日聚诗书福缙绅。,4
Ming,王野,出郭访王叟园居,遥想栖托佳，春霁引坦步。鸟深墙外闻，花隔鼻先悟。入门及宾馆，宛若下山路。葱茜清意满，简密几丛树。众草冗不芟，存为蠢动寓。草木遂本性，爱物见平素。人静池出鱼，屋衰梁饱蠹。壁苔如画山，天然卧游具。园叟齿逾耋，似鹤林间遇。内深冥真寄，外浅备礼数。恍惚异世人，相对心疑惧。虽疑且盘桓，啸歌日至暮。,5
Song,毛德如,其二,城头松柏锁愁烟。,3
Yuan,甘泳,看梅,独坐匆匆不自适，出门偶见梅花开。自从开辟到今日，此是东风第几回。,4
Tang,李世民,其五,芳辰追逸趣，禁苑信多奇。桥形通汉上，峰势接云危。烟霞交隐映，花鸟自参差。何如肆辙迹？万里赏瑶池。,2
NanBei,孔欣,猛虎行,饥不食邪蒿莱。倦不息无终里。邪蒿乖素尚。无终丧若始。,1
NanBei,温子升,咏花蝶诗,素蝶向林飞，红花逐风散。花蝶俱不息，红素还相乱。芬芬共袭予，葳蕤从可玩。不慰行客心，遽动离居叹。,1
Ming,王用章,赠薛瑄二首 其一,名利场中一梦醒，知君浑不负苍冥。村醪且去随时饮，涧水重来洗耳听。俗眼任他终日白，山光还似旧时青。从教门外尘如海，坐向空斋阅圣经。,5
Yuan,吴逊斋,新创暖阁谢小山韵,未学渊明去，惟贤康节多。人生贵真正，物育在中和。待阙听常选，随流创小窝。静心无个事，得趣付赓歌。,4
NanBei,陈叔宝,其八,大妇酌金杯，中妇照妆台。小妇偏妖冶，下砌折新梅。众中何假问，人今最后来。,1
Tang,克符道者,熊耳岩,熊耳宗师葬洛阳，龙城天子泣千行。回担只履葱山上，惊杀梁王与魏王。,2
Tang,蜀太后徐氏,三学山夜看圣灯,虔祷游灵境，元妃夙志同。玉香焚静夜，银烛炫辽空。泉漱云根月，钟敲桧杪风。印金标圣迹，飞石显神功。满望天涯极，平临日脚红。猿来斋石上，僧集讲筵中。顿作超三界，浑疑證六通。愿成修偃化，社稷保延洪。,2
Ming,左国玑,林亭夏集,梁州无崄绝，六月看云峰。潋滟回塘影，芙蓉落镜中。连天横北阁，微雨送南风。竟日林居饮，萧然此兴同。,5
Yuan,汪铢,重过升州,昔号衣冠地，今为狐兔丘。兴亡原有数，歌舞竟成愁。落日乌衣巷，苍烟白鹭洲。徘徊不忍去，知者为心忧。,4
Tang,僧虚中,悼方干处士,先生在世日，秪向镜湖居。明主未巡狩，白头闲钓鱼。烟莎一径小，洲岛四邻疏。独有为儒者，时来吊旧庐。,2
Yuan,余阙,其二 压雪轩,轩辕铸鼎处，仙台成昼图。寒云生洞渚，暝色入苍梧。如雾飘丹阁，非烟起玉炉。年年漫来此，无处挽龙胡。,4
Song,尤袤,蒙杨廷秀送西归朝天二集赠以七言,西归累岁却朝天，添得囊中六百篇。垂棘连城三倍价，夜光明月十分圆。竞誇凤沼诗仙样，当有鸡林贾客传。我似岑参与高适，姓名得入少陵编。,3
Tang,成彦雄,游紫阳宫,古殿烟霞簇画屏，直疑踪迹到蓬瀛。碧桃满地眠花鹿，深院松窗捣药声。,2
Qing,王文清,有忆,斯人久不见，望望倚阑干。柳色秋江老，芦花夜月寒。梦中同醉醒，镫下各悲欢。应念孤征客，霜貂旧已残。,6
Ming,王禹声,送陆元礼比部守荆州分州字（集蔡稚含宅）,画熊千骑向荆州，江汉汤汤拥上流。尚忆故人初入洛，每裁新句共登楼。白云无奈仙郎去，赤璧谁从楚客游。惆怅我来君独醒，夜阑何必问更筹。,5
Song,潇湘渔父,绝句,高枕形骸外，空江何限情。落叶不成调，半夜起秋声。,3
Qing,丁中和,挽曾国荃联,鞠躬尽瘁，死而后已；感恩知己，生不能忘。,6
Tang,王涣,惆怅诗十二首 其一,八蚕薄絮鸳鸯绮，半夜佳期并枕眠。钟动红娘唤归去，对人匀泪拾金钿。,2
Yuan,乃贤,宋显夫内翰挽诗,巍科联伯仲，冠盖耀乡邦。援蚁浮春涨，听鸡坐夜窗。谏台书第一，艺苑笔无双。千古生刍意，悲歌泪满腔。,4
Yuan,王祯,镰,利器从来不独工，镰为农具古今同。芟馀禾稼连云远，除去荒芜捲地空。低控一钩长似月，轻挥尺刃捷如风。因时杀物皆天道，不尔何收岁杪功。,4
Yuan,吕思诚,其七 青碧上方,献花随喜上方行，云影天光入户庭。江水远翻僧眼碧，山峰轻染佛头青。恒河莫讶沙无数，鹫岭休惊岳有灵。色界不空因相起，贝多叶上写莲经。,4
Qing,丁时显,送长芦都转倪象恺先生归田,共沐恩波数载中，忍看此日去匆匆。铜鱼洲静萍花合，金凤山高栗叶红。应有素琴调夜月，时闻玄鹤下秋空。南山依旧东篱外，重对秋阴菊数丛。,6
Tang,朱放,送张山人,知君住处足风烟，古寺荒村在眼前。便欲移家逐君去，唯愁未有买山钱。,2
Ming,王弼,出城,今晨不为闲游出，不为闲游兴亦嘉。带雨青山十余里，傍云茅屋两三家。断流已作方塘水，旧雨犹残半树花。欲借芦根安钓石，不知谁管碧溪沙。,5
Yuan,李致远,青哥儿,他则是一般一般滋味。我吃了六问六问三推。我如今手掴着胸膛悔后迟。我当初凭着良媒取到我家𥚃。换套儿穿衣。拣口儿吃食。这婆娘饱病难医。把赃物收执。早报与官知。断送我头皮。我劝你这一火良吏。再休把妓女娶为妻。则我是傍州例。,4
WeiJin,云林右英夫人,其三 右英夫人所喻（七月二十六日）,绛阙排广霄，披丹登景房。紫旗振云霞，羽晨舞八风。停盖濯景溪，采秀月支峰。咀嚼三台华，吐吸九神芒。椿数无绝纪，协日积童蒙。携袂明真馆，仰期无上皇。北钧唱羽人，玉贤粲贤众。云何波浪宇，得失为我钟。引领嚣庭内，开心拟秽冲。习适荣辱域，罕蹑希林宫。一静安足苦，试去视沧浪。,0
Ming,孔闻圣,梅坳题石,冷艳荷香蘸碧漪，每怜解语忆芳姿。风飘柳陌当年态，月傍花楼旧日眉。巫峡雨云迷楚女，瑶台歌舞失吴姬。荒山红紫留文采，千古多情见勒碑。,5
Qing,方拱乾,放雉,万物爱生还，凌霄刷羽翰。自经罗网苦，益觉地天宽。文采无夸耀，飞翔得便安。故山谐伴侣，不羡女床鸾。,6
Ming,尹顺之,酬月窗,人到衡门下，传君问索居。那堪千里远，始见去年书。久别身无恙，相思意有馀。独看今夜月，偏觉鬓毛疏。,5
Song,王安中,进和御制幸太学秘书省诗,九译何难致越裳，太平声教陋成康。千年文物储天禄，四海英髦聚国庠。册府缓留清跸响，儒斋深映赭袍光。侍臣谁草宣和颂，落笔争看立堵墙。,3
Ming,王同轨,虎丘舟中见杨花撩乱飞入幕内感而赋之,来时门前柳芽吐，到日窣地条如许。袅娜全倾掌上腰，纤长故斗机中缕。垂条百尺任毵毵，乱絮何缘飞满天。认是雪花沾不湿，唤为梅片却成团。画舸筠帘遮不着，美人纨扇扑半落。罥从蛛网又扬来，堕向蜂须飞复脱。楼头少妇方孤寝，怀人起对妆台冷。莫惹春愁上剪刀，休萦别恨归衾枕。萦恨惹愁飞转赊，纷纷逐我北还槎。还时已化浮萍草，应对池塘忆柳花。,5
Ming,王溱,九日登霍山 其一,此日登高会，他乡得胜游。丹崖一夜雨，碧树万山秋。落帽怀宁减，传杯语未休。看云归思渺，对景且迟留。,5
Qing,王鸣盛,天门,白浪天门断，千崖杳莫攀。登舻一长啸，遥见谢公山。我欲浮湘去，行吟楚泽间。今宵对明月，把酒慰离颜。,6
Song,王伯虎,句 其一,杯湖风舞翠绡转，樊山烟锁青螺堆。,3
Ming,方孟式,秋夜林,林深长寂寂，夜永漏迢迢。月透玲珑砌，花舒宛转娇。衔杯浮竹叶，得句点芭蕉。池泻芙蓉面，风轻杨柳腰。流星喧蟋蟀，零露湿鲛绡。银汉翔鸿雁，烟霞隐玉箫。清閒自今夕，风雨妒明朝。万木纷飞意，相思到六桥。,5
Yuan,叶天趣,感寓,颜曾志道德，汲汲思竞辰。盗蹠脍人肝，白首丼恶人。是非两忘羊，万古同埃尘。何如尽弃置，宴坐观日轮。风吹紫藤花，蔌蔌沾衣巾。兴发自一杯，陶然泰和春。,4
Tang,蜀太妃徐氏,三学山夜看圣灯,圣灯千万炬，旋向碧空生。细雨湿不暗，好风吹更明。磬敲金地响，僧唱梵天声。若说无心法，此光如有情。,2
Yuan,周伯琦,其五,官曹多合署，贾肆不常居。事简惟供亿，秋归幸羡馀。有人磨铁砚，何日佩金鱼。直欲排阊阖，犹疑畏简书。,4
WeiJin,傅玄,有女篇,有女怀芬芳，媞媞步东厢。蛾眉分翠羽，明目发清扬。丹唇医皓齿，秀色若圭璋。巧笑露权靥，众媚不可详。令仪希世出，无乃古毛嫱。头安金步摇，耳系明月珰。珠环约素腕，翠羽垂鲜光。文袍缀藻黼，玉体映罗裳。容华既已艳，志节拟秋霜。徽音冠青云，声响流四方。妙哉英媛德，宜配侯与王。灵应万世合，日月时相望。媒氏陈束帛，羔雁鸣前堂。百两盈中路，起若鸾凤翔。凡夫徒踊跃，望绝殊参商。,0
Tang,李适,重阳日赐宴曲江亭赋六韵诗用清字,早衣对庭燎，躬化勤意诚。时此万机暇，适与佳节并。曲池洁寒流，芳菊舒金英。乾坤爽气满，台殿秋光清。朝野庆年丰，高会多欢声。永怀无荒戒，良士同斯情。,2
Song,王介,其二,草庐三顾动幽蛰，蕙帐一空生晓寒。,3
Qing,王昶,其三,蘋丝芦叶绿茸茸，蟹簖鹅阑几曲通。未到故乡先一笑，分明清景似吴淞。,6
Song,文彦博,关山月,宕子久行役，辽西戍未还。佳人怨遥夜，清泪浥朱颜。藓晦兰闺寂，尘昏宝鉴闲。相思不相见，明月下关山。,3
Qing,王瑗,念奴娇 新婢,买来新婢，看生虽草舍，盈盈娇小。只为饥寒抛骨肉，竟作依人飞鸟。顽不闻呼，懒先觅睡，闺课何曾晓。且须情恕，跛奚黄子尝教。吾更约法三章，屏当绣线，床拂中庭扫。瀹茗焚香司笔砚，插架尤须端好。数日长随，一朝谛视，村气除多少。喜分钗朵，笑他还插颠倒。,6
Ming,尹顺之,其二,醉动乌乌唱，栖甘燕燕巢。麦秋连野垄，槐夏遍江郊。鹤立阶前树，莺歌槛外梢。庞公知此味，千载欲论交。,5
WeiJin,应贞,蒲桃赋,结繁子之礧落兮，英茏总而弥房。,0
Qing,牛善祥,宿武夷冲佑观,移舟近仙观，散步值初冬。落叶溪前路，浮云天外峰。叩门惟见月，入院不闻钟。欲问升真诀，何人是赤松。,6
Ming,王屋,辛酉端阳日,午节今朝是，开尊召酒徒。趁晴删艾叶，冒雨剪菖蒲。重碧杯中满，轻黄额上涂。醉怜霜鬓短，还插健人符。,5
Ming,王洪,仪真道中,王程不可缓，孤棹且宵征。古渡无人语，长空惟月明。湖连四野阔，天与大江平。明发维扬郡，登临益怆情。,5
Tang,敦煌曲子,破阵子 人去潇湘,莲脸柳眉休晕。青丝罢拢云。暖日和风花带媚。画阁雕梁燕语新。卷帘恨去人。寂寞长垂珠泪。焚香祷尽灵神。应是潇湘红粉继。不念当初罗帐恩。抛儿虚度春。,2
Tang,成彦雄,露,银河昨夜降醍醐，洒遍坤维万象苏。疑是鲛人曾泣处，满池荷叶捧真珠。,2
Qing,王鑫,帏幄联,士可杀不可辱；兵贵精岂贵多。,6
Ming,王弼,送龙湖太守,龙湖太守拥旄旌，西过牂牁是旧城。从古衣冠非僻远，如今风气亦文明。梯航久已修唐贡，带砺还应讲汉盟。身率百蛮同稽首，千年委质在周京。,5
Song,王素,题真定村寺,宽猛三年无枉理，公私兼济不欺心。如今受代朝天去，遮路人人泪满襟。,3
Qing,王继谷,九日登八咏楼同仲兄作,木落废城秋，关山一雁愁。大溪环屈曲，败叶舞飕飗。风雨重阳酒，巾裾八咏楼。凭栏吹铁笛，万里湿云收。,6
Qing,王世芳,其二,扶杖康衢识圣颜，锦衣有赐诏频颁。喜同野老迎鸾辂，优许微臣列鹭班。身历四朝沾浩荡，眼看六代舞斑斓。赤城便拟蓬莱苑，布袜棕鞋任往还。,6
Tang,僧灵一,酬皇甫冉西陵见寄①,西陵潮信满，岛屿没中流。越客依风水，相思南渡头。寒光生极浦，落日映沧洲。何事扬帆去，空惊海上鸥。,2
Yuan,史迁,其四,好风轻雨趁轻雷，一洗山川罨画开。谁道衡门无过客，春深还有燕飞来。,4
NanBei,萧绎,赴荆州泊三江口诗①,涉江望行旅，金钲间彩斿。水际含天色，虹光入浪浮。柳条恒拂岸，花气尽薰舟。丛林多故社，单戍有危楼。叠鼓随朱鹭，长箫应紫骝。莲舟夹羽氅，画舸覆缇油。榜歌殊未息，于此泛安流。,1
Ming,王象晋,龙眼 其一,来从炎徼登雕俎，满架芳馨总莫逾。崖蜜纵甘终带酢，江瑶虽美未全瑜。骚人赋就芳名远，汉帝移来贝叶敷。较烈侧生应不忝，何缘唤作荔枝奴。,5
Ming,戈用泰,烟雨楼,平波四面八窗开，尽日笙歌载酒来。去矣诗人谁管领，年年烟雨自楼台。,5
Song,方一夔,早行,早行理归装，残灯耿曙光。开门半山月，立马一庭霜。钟响知云寺，波声认石梁。脩途留不住，去去出山庄。,3
Ming,王学曾,乙未冬珠江饯金持甫梁文灿友人北上 其一,二妙冲寒棹北征，那堪江上别离情。幸逢圣主询民瘼，为报疮痍尚未平。,5
Tang,令狐楚,春闺思,戴胜飞晴野，凌澌下浊河。春风楼上望，谁见泪痕多。,2
Song,王与能,赓翠蛟亭韵,灵砂九转鍊金顽，留得丹泉在此间。明月清风谁管领，洞天福地占幽闲。岩巅雪涌金波立，石罅潮生银屋翻。句续坡仙怀古意，梅花也觉带欢颜。,3
Yuan,周权,次韵江德华,酷为吟成癖，怜君带眼宽。亲闱方念远，客路早知寒。疏树蝉声杂，长空雁影单。悠悠江汉阔，樽酒写情欢。,4
Qing,丁澎,送王山长还梦南,地尽三巴接，将归南雍州。天空一雁断，何处岳阳楼？橘树侵寒雨，猿声入暮秋。仲宣仍作客，更切望乡愁。,6
Qing,王瀛,寄怀宁海学博宿复公,旧雨东牟迹未疏，往来冰署五年余。徉狂阮籍频中圣，寂寞扬雄喜著书。两地相思云散后，半窗明月梦回初。挥毫敏捷应如昨，莫惜瑶华数寄予。,6
Ming,包衡,溪上,茅屋清溪上，寥寥好卜居。竹低遮薤簟，花密碍篮舆。林堕争枝雀，池翻散子鱼。物情端可适，孤啸醉吟馀。,5
Yuan,安轴,九日过多林驿,冒晓寻山驿，茅茨傍水浔。负暄鲐背曲，伏枥马疮深。度崄腰如束，凌寒口似噤。朝晖犹未上，炉火直千金。,4
Yuan,王士熙,送巨德新,渭城秋水汎红莲，《白雪》梁园作赋年。金马朝回门似水，碧鸡人去路如天。扬雄宅古平芜雨，诸葛祠空老树烟。小队出游春色里，满蹊花朵正娟娟。,4
Tang,僧虚中,庾楼,郡楼名甚远，几换见楼人。庾亮魂应在，清风到白蘋。晴轩分楚汉，夜酒揖星辰。何必匡山上，独言无世尘。,2
Ming,史朝宜,同沈兵宪狄参戎登嘉善西城玩月,霜天步凉月，清影上楼白。邀欢命俦侣，金杯当皓魄。举袖翻露滋，引商入云逖。万室烟火收，四顾天寂历。楼高参正中，境峭思方益。人生良宴会，三五不常获。偶惬方成欢，贪趋宁为适。平时所经游，俯仰成今昔。气缘览眺高，情由拘挛侧。参军美情性，沈侯固远识。酒至每自斟，兴来呼五塞。而予不解饮，强半聊自力。即事真堪咋，拍肩比莫逆。火明楼下山，宾散湖上鹢。今夕虽同游，明朝各异即。不作久流连，因以长相忆。,5
Yuan,元明善,寄直夫,岳云低接使君舟，湘水无波桂树稠。井冽自涵千古月，弦清谁写一帘秋。青枫路暗空多梦，白雁天遥不见愁。闻说匡庐当税驾，策勋殊未到沧洲。,4
Qing,方祖荫,其二,捧檄东来宰海滨，一官惟恐负君亲。口碑满地吾翻愧，不信公评竟有人。,6
Song,王仲修,送程给事知越州,乞麾占得山川胜，金纽新提左顾龟。苍阙斗龙辞日下，红旌引骑照江湄。剡溪月午何妨醉，曲水春馀好赋诗。玉案天香携满袖，锦衣谁似过乡时。,3
Qing,于廷荣,挽张百熙联,门下愧南金，阅十年穷变莫测之时，只留一哭；天边尊北斗，当万国文轨大同伊始，独有千秋。,6
Tang,元结,其五 将牛何处去,将牛何处去，耕彼故城东。相伴有田父，相欢惟牧童。,2
Ming,丁鹤年,送四兄往杭后寄,临别强言笑，独归情转哀。离魂悽欲断，孤抱郁难开。太守堤边柳，徵君宅畔梅。过逢如见忆，烦寄一枝来。,5
Qing,王亶望,王亶望秘室联,色即是空空即色；卿须怜我我怜卿。,6
Yuan,耶律楚材,其二,丰城三尺剑，神气尚埋沈。确论穿杨的，生机劈筈深。天真贮便腹，浩气塞征襟。伫看泽天下，清风冠士林。,4
Tang,李邕,□□ 其一,明时奉遣别黄州，行至汉阳南渡头。春风不解传乡信，江月偏能照客愁。,2
Tang,李百药,奉和正日临朝应诏,化历昭唐典，承天顺夏正。百灵警朝禁，三辰扬旆旌。充庭富礼乐，高宴齿簪缨。献寿符万岁，移风韵九成。,2
Ming,叶春芳,横槎小隐和潘西畴韵,野色映湖芳，行藏付一航。按琴看鹤舞，把酒对鸥尝。景外尘寰远，吟边岛屿长。昔人曾市隐，谁道是真狂。,5
Yuan,僧本诚,余尝作二诗观者皆喜文卿见余写此卷俾余书之于上 其一,莫造屋，莫造屋，何用经年兴土木。造屋人在堂，拆屋人在腹。不知造时荣，但见拆时辱。莫造屋，莫造屋。世道由来反覆多，兴废但分迟与速。,4
Tang,王希羽,赠杜荀鹤,金榜晓悬生世日，玉书潜记上升时。九华山色高千尺，未必高于第八枝。,2
WeiJin,夏侯湛,秋夕哀,秋夕兮遥长。哀心兮永伤。结帷兮中字。屣履兮闲房。听蟋蟀之潜鸣。睹游雁之云翔。寻修庑之飞檐。览明月之流光。木萧萧以被风。阶缟缟以受霜。玉机兮环转。四运兮骤迁。衔恤兮迄今。忽将兮涉年。日往兮哀深。岁暮兮思繁。,0
Tang,吴武陵,贡院楼北新栽小松,拂槛爱贞容，移根自远峰。已曾经草没，终不任苔封。叶少初陵雪，鳞生欲化龙。乘春濯雨露，得地近垣墉。逐吹香微动，含烟色渐浓。时回日月照，为谢小山松。,2
Qing,王士禄,八月十五夜,把酒邀明月，清光遍薜萝。芙蓉秋水寂，丛桂小山多。一雁归湘楚，繁星点绛河。虚堂弦索静，独和《越人歌》。,6
Yuan,僧子贤,与白云山人夜坐山人将归天台即席赋此送之,桫椤树头月皎皎，共坐论诗天欲晓。大星飞落沧江前，小虫啼遍墙根草。我爱高人白云姿，对客长赋白云辞。漫游群仙白银阙，拾得碧海珊瑚枝。又载云軿下尘世，凉飙微动青霞袂。一声铁笛彻长霄，鸾凤和鸣满云际。高人读律仍读书，白头在堂辞我归。殷勤䌽服寿春酒，江城八月秋晖晖。,4
NanBei,何逊,拟轻薄篇,城东美少年，重身轻万亿。柘弹隋珠丸，白马黄金饰。长安九逵上，青槐荫道植。毂击晨已喧，肩排暝不息。走狗通西望，牵牛亘南直。相期百戏旁，去来三市侧。象床杳绣被，玉盘传绮食。倡女掩扇歌，小妇开帘织。相看独隐笑，见人还敛色。黄鹤悲故群，山枝咏新识。乌飞过客尽，雀聚行龙匿。酌羽方厌厌，此时欢未极。,1
Qing,王思训,怀化驿晚行,阴逼千山暝，林深觅路遥。疏镫疑野戍，残雪辨危桥。驿僻卒多悍，途长仆易骄。夜中搔短发，愧杀霍嫖姚。,6
Tang,克符道者,临济龙,龙控悬河海月秋，烟霞风雨一时收。波涛急急人难会，截断千江水不流。,2
Qing,丁毓英,寄外 其一,木叶萧萧下，閒阶秋色催。衣同寒到否，半臂手亲裁。,6
Qing,方文,水崖哭明圃子留,里门裘马日纷纷，鸾鹤宁同鸡鹜群？如以衣冠坐涂炭，不徒富贵等浮云。家人愚暗还相劝，异类腥臊孰忍闻？十世国恩蒙者众，独将破衲报明君。,6
Yuan,吕止庵,后庭花,孤身万里游。寸心千古愁。霜落吴江冷，云高楚甸秋。认归舟。风帆无数，斜阳独倚楼。,4
Qing,文斌,挽张之洞联,若当日无与定大计大疑，国事宁堪设想；在此时方共幸已安已治，公病乃觉难为。,6
WeiJin,释道宝,咏诗,安知万里水，初发滥觞时。,0
Yuan,狄君厚,寄生草,百姓每如何敢卖。官司也不敢买。驾云了：拣人家高梁大厦浑成坏。问甚末圣坛佛堂从头儿折。将他那皇宫内苑从新盖。告大王恁时节龙楼凤阁已成功。待怎么到如今雕栏玉砌今何在。,4
Song,王仲修,其十七,柳絮飘零春事稀，绿荫零乱上瑶墀。好花着子青如豆，却忆香红满槛时。,3
Yuan,何儒行,拟古三首 其一,夫君天一方，寄我春罗鲜。裁衣以被服，綷縩丽春妍。朝织机中锦，夕调琴上弦。深闺抱幽独，暗掷桃李年。绿苔生绮阁，芳草积雕栏。思君胡不归，岁月坐推迁。妾心冰玉洁，君操谅弥坚。,4
WeiJin,棘据,答阮得猷诗,友朋顾之，贻我良箴。玩之无斁，终咏斯音。燕鼎在舟，虽重不沈。庶凭嘉谟，高迹可寻。,0
Yuan,杜瑛,其二,白鸟飞边望眼宽，兴来一吸酒杯乾。土花渍雨铁梁涩，蔓草接秋冰井寒。树拂晓风摇北土，水涵落日蹴西山。书生岂识兴亡事，片瓦摩挲认建安。,4
Yuan,李思衍,世子和前韵有自顾不才惭锡土只缘多病欠朝天之句即席次韵,雨露汪洋普汉恩，凤衔丹诏出红云。拓开地角皆和气，净挟天河洗战尘。尽道玺书十行下，胜如琴殿五弦薰。乾坤兼爱无南北，何患云雷复有屯。,4
Yuan,李士瞻,走也衔命而来舣舟永嘉之楚门盖居人戴氏里也一日邀致于所居之村曰竹冈杯酒留连伯仲联侍居周匝佳山水环绕于其间间尝游目登眺一时清远之思崭然眉睫昔谢太傅好游东山未为无谓也顾余何人拟迹宰相不能不愧耳幸以诗人常谈见恕是所望也,雁荡山东是竹冈，林泉清赏胜沧浪。人家散处通潮浦，鸡犬成村自雁行。无数小舟湾柳外，映山红树绕溪傍。主人惠我游山屐，谢傅情浓乐未央。,4
Tang,李逢吉,进善旌赋（以设之通衢俾人进善为韵）,皇唐之与伊唐也。浚哲文思。异代同时。咸进善以钦若。又建旌以求之。不进善焉。何以延侧陋之士。不彰别也。何以嘉谠正之词。是宜式创宏模。聿陈令典。缀析羽以藻耀。植修竿之偃蹇。相其地以崇树所宜。因其人以康庄是践。即之者有以翊圣。瞻之者于焉迁善。忠謇之徒。风驰云趋。毕效臣节。同膺帝俞。犹金砺而君臣合契。类土圭而形影相符。回立岧亭。而克同国柄。直行劲挺。而自陟天衢。由是悉索草茅。罔资介傧。高悬垂逮下之德。仰视知不言之信。咸策足以员来。思捐躯而自徇。同于舞羽。至诚之感必臻。异彼弨弓。非礼之招不进。大哉求仁。其必有因。懿此标表。本乎咨询。制其事者。上惟允恭之帝。集其下者。众皆可封之人。是必随谤木以用舍。与谏鼓为等伦。若夫容卫繁多。制度奇诡。元蛇始务其厌胜。翠凤式崇乎侈靡。熊虎之示勇则那。日月之比崇徒尔。宁有裨于启沃。且无取于率俾。伟夫有台有宫。胡为乎途中。所以阐于圣聪。使无不通。爰树爰揭。岂惟乎人悦。所以尊彼隽杰。使皆就列。然后朝廷迈德嗣于羲轩。得贤方于稷契。躬好问之裕。有知人之哲。固以日奏于嘉言。矧斯旌之攸设。,2
Ming,方孟式,美人梳头,深院小桃丛，纱窗春色笼。凤钗横上下，鸾镜舞雌雄。秋水凝波渌，湘云剪袖红。锦屏娇欲倚，不语向东风。,5
Qing,尤珍,东轩遣兴,顾此明月下，慨然思古人。古人不得见，世远久失真。独留诗书在，千载如有神。诵读思尚友，风期遥可亲。毋为守章句，兀兀徒苦辛。,6
Song,王介,洞霄宫,飘飘辽鹤去难寻，野客重来叹复吟。许迈林中丹灶冷，郭文山上白云深。南陵事迹都非昔，北岭归期直到今。珍重玉京无限意，待将功节养高岑。,3
Tang,还阳子,师勉,早向忙中认取閒，休将心力役机关。花依时节重开得，水向东流定不还。春色潜偷青鬓发，风光暗换少年颜。须知世事堪悲叹，尽在庄周一梦间。,2
Yuan,溪翁,潞公轩用郭西野韵,滩平水浅两分流，烟树昏昏映小洲。枕簟夜深凉似水，可人天气属新秋。,4
Ming,王弘诲,其五,萝径重重入，芝房曲曲栖。酒拚金谷醉，路恐武陵迷。有美蕙兰畹，无言桃李蹊。赠君多得句，好向竹间题。,5
Ming,方广德,玉簪花,不信搔头花㡳重，数茎秋濯露溶溶。腰憎荆玉生前折，影比崔娘月下逢。摘去何人怜素腕，插来是处映秋容。薄愁莫减冰霜骨，十二金钗好向从。,5
WeiJin,曹毗,咏冬诗,绵邈冬夕永，凛厉寒气升。离叶向晨落，长风振条兴。夜静轻响起，天清月晖澄。寒冰盈渠结，素霜竟栏凝。今载忽已暮，来纪奄复仍。,0
Yuan,丁鹤年,挽修竹处士,种竹人何在，乡邻久未忘。冰霜馀节操，云锦见文章。散帙依朝爽，移樽坐夕凉。儿孙皆玉立，尤足继遗芳。,4
Yuan,周巽,读书台,晓上读书台，台高接上台。书生灯火梦，丞相衮衣来。山色看还近，松阴扫不开。倚阑吟眺处，独鹤暮飞回。,4
Ming,王应鹏,次栗斋道长,细雨长江急，青灯入夜深。静看三尺剑，深负百年心。响落云中雁，愁添梦后砧。扁舟依古岸，蟋蟀正秋吟。,5
Qing,方维则,题竹,小院何空寂，相依独此君。雪深愁易折，风急不堪闻。白石移花影，青苔拥籀文。楼头残月上，空翠落纷纷。,6
Ming,王琅,喜刘长孺婿上书北还,投荒去国身何寄，乱世还家意亦欢。秋尽秋来人独记，天南天北泪重看。归心马首燕云立，壮志龙文粤水寒。头白有人惭献纳，溪边聊为伴鱼竿。,5
Ming,王应华,空老和尚扇画行到水穷处坐看云起时属书其后 其一,水穷云起思悠悠，鹫岭云生山上头。一自明星曾起悟，至今阶级了无求。,5
NanBei,刘潜,和咏舞诗,回履裾香散，飘衫钿响传。低钗依促管，曼睇入繁弦。,1
WeiJin,丁廙,蔡伯喈女赋,伊太宗之令女，禀神惠之自然。在华年之二八，披邓林之曜鲜。明六列之尚致，服女史之话言。参过庭之明训，才朗悟而通玄。当三春之嘉月，时将归于所天。曳丹罗之轻裳，载金翠之华钿。羡荣曜之所茂，哀寒霜之已繁。岂偕老之可期？庶尽欢于馀年。何大愿之不遂，飘微躯于逆边？行悠悠于日远，入穹谷之寒山。惭柏舟于千祀，负冤魂于黄泉。我羁虏其如昨，经春秋之十二。忍胡颜之重耻，恐终风之我萃。咏芳草于万里，想音尘之仿佛。祈精爽于交梦，终寂寞而不至。哀我生之何辜，为神灵之所弃。仰蕣华其已落，临桑榆之歔欷。入穹庐之秘馆，亟逾时而经节。叹殊类之非匹，伤我躬之无说。循肤体以深念，叹兰泽之空设。伫美目于胡望，向凯风而泣血。,0
NanBei,任昉,答何徵君诗,散诞羁鞿外，拘束名教里。得性千乘同，山林无朝市。勿以耕蚕贵，空笑易农士。宿昔仰高山，超然绝尘轨。倾壶已等药，命管亦齐喜。无为叹独游，若终方同止。,1
Song,方凤,宿保安寺,扪萝山径迥，流水石桥分。一雨过秋寺，千峰生暮云。望穷迷野色，沙远见鸥群。烟霭苍茫外，寥寥清磬闻。,3
Yuan,公孙辅,入沾益乱后伤怀,驱马沾益州，南望滇海头。向来繁华地，变灭如浮沤。迥不见人烟，但见河水流。青山宛然在，风景何萧飕。郡县生荆棘，污莱翳田畴。夜听虎豹号，昼顾麋鹿游。群乌集战垒，野燐飞林丘。灼灼道旁花，只为行者愁。缅思寇乱际，藩垣失防秋。空虚起外侮，口语兴戈矛。盛衰虽天运，祸端亦人谋。生灵尔何辜，吾欲天公尤。,4
WeiJin,张协,其二,大火流坤维，白日驰西陆。浮阳映翠林，回飙扇绿竹。飞雨洒朝兰，轻露栖业菊。龙蛰暄气凝，天高万物肃。弱条不重结，芳蕤岂再馥。人生瀛海内，忽如鸟过目。川上之欢逝，前修以自勖。,0
Tang,吕渭,状江南 仲冬,江南仲冬天，紫蔗节如鞭。海将盐作雪，山用火耕田。,2
Qing,丁惠康,病中偶成（十二首选一）,回风落日过斜桥，侧帽垂鞭酒半消。听得卷帘呼小字，不知谁是董娇娆。,6
Ming,王醇,见落叶,朝来见落叶，因愧向林行。飞鸟不无意，何人非有生。枝容昨夜月，秋减一村声。转禁樵童入，留兹长道情。,5
NanBei,桓法闿,初入山作诗,寒谷夜将晨，置赏复寻真。方坛垂密叶，澈水渡朱鳞。杏林虽伏兽，芝田讵俟人。丹成方转石，炉变欲销银。当知胜地远，于此绝嚣尘。,1
Ming,尹耕,其二,铜龙春辟晓光寒，金水桥横白玉栏。见说汉皇求大药，故邀王母到长安。黄金夜献文成灶，青鸟朝翔太乙坛。不是岁星陪帝辇，蟠根谁奉殿中欢。,5
Qing,王文持,挽张之洞联,青史记公难，合儒林文苑道学名臣，都为一传；芳型垂世远，论经术政治文章事业，并足千秋。,6
Song,方一夔,其四,故里千山远，荒城八月寒。霜椑馀鸟啄，社雨洗鱼残。紫塞跑风鬣，青冥纵露翰。微生独不化，羁绁老江干。,3
Song,王仲甫,醉落魄/一斛珠,醉醒醒醉。凭君会取皆滋味。浓斟琥珀香浮蚁。一入愁肠，便有阳春意。须将席幕为天地。歌前起舞花前睡。从他兀兀陶陶里。犹胜醒醒，惹得闲憔悴。,3
Tang,佚名,非所寄王都护姨夫,敦煌数度访来人，握手千回问懿亲。蓬转已闻过海畔，莎居见说傍河津。戎庭事事皆违意，虏口朝朝计苦辛。缧绁傥逢恩降日，宿心言豁在他辰。,2
Yuan,李俊民,其二,行处春风恶，山中胜槩藏。渐佳如蔗尾，薄险似羊肠。翠揖双峰角，清临一水堂。夜长僧睡少，为我话兴亡。,4
Ming,左懋赏,游嵩山掘苍朮因留宿僧房有赋,谷风吹太清，日月宿石髻。嵌窦喷疾流，欹松挂萝荔。荷插沿涧行，背泉久凝睇。幽人识紫花，龛僧指苍蒂。相传赤山精，服之驻衰岁。竟日不盈把，知有鬼神卫。枫杉引直路，习习飞清霁。空月呈素辉，流光下禅砌。老昙定未回，壁灯犹嘒嘒。歇处古今停，悟时声色赘。横枕任卷舒，梦作嵩游憩。,5
Ming,王屋,陌上桑,可怜陌上桑，朝看沃若暮萎黄，喂蚕不了喂牛羊。,5
WeiJin,嵇康,思亲诗,奈何愁兮愁无聊，恒恻恻兮心若抽。愁奈何兮悲思多，情郁结兮不可化。奄失恃兮孤茕茕，内自悼兮啼失声。思报德兮邈已绝，感鞠育兮情剥裂。嗟母兄兮永潜藏，想形容兮内摧伤。感阳春兮思慈亲，欲一见兮路无因。望南山兮发哀叹，感机杖兮涕汍澜。念畴昔兮母兄在，心逸豫兮寿四海。忽已逝兮不可追，心穷约兮但有悲。上空堂兮廓无依，睹遗物兮心崩摧。中夜悲兮当告谁，独收泪兮抱哀戚。日远迈兮思予心，恋所生兮泪流襟。慈母没兮谁与骄，顾自怜兮心忉忉。诉苍天兮天不闻，泪如雨兮叹成云。欲弃忧兮寻复来，痛殷殷兮不可裁。,0
Ming,史弼,送子往毗陵吴经历处从师,蚩蚩吾子慕高明，涉远相从读一经。萌蘖欲沾时雨泽，布衣惭上德星亭。贤东肯富田文义，老拙当舒魏颗诚。但愿师生无厌倦，云程指引后先行。,5
Yuan,林以顺,郑氏义门诗,稽古圣神，明德修身。首念九族，一身之分。族不易睦，睦之以亲。族不徒叙，叙之必惇。惇惇亲亲，民变俗淳。比屋可封，孰焉美名。盖闻其风，降自华勋。昔之所亲，今为涂人。昔之所惇，今反少恩。后圣继作，建极叙伦。汨没之中，善端或明。义夫节妇，孝子顺孙。有一于此，朝上夕旌。矧自祖父，至于后昆。缌功以降，娣姒异姻。内外执役，千指孔群。同牢共食，爰及犬豚。堂奥之内，惇睦风存。节义孝顺，百行具闻。义孰大焉，宜书其门。余长浦阳，邑有郑君。华其五世，八世复新。蠲徭之命，自天申之。郑君曰噫，曷以称之。聚骸有土，聚谷有囷。将广此义，恤荒惠贫。敢曰自佚，以病乡邻。吾忍安之，惟义是遵。余谓郑氏，尧舜之民。世世弗替，用徵斯文。,4
Yuan,石子章,混江龙,改换了油头粉面。再不将蛾眉淡扫鬓堆蝉。将阴功暗垒。道教明传。座上全无尘半点。壶中别有一重天。向是非海内。人我丛中。将那等不晓事的愚迷劝。觑了这飘飘浮世。冉冉流年。,4
Yuan,于钦,宾日楼,旸谷朝迎日，丹霞射海楼。云随华表鹤，风送日南舟。孤岛烟中树，平波槛外秋。凭栏一登眺，西北是神州。,4
Tang,史思明,石榴诗,三月四月红花里，五月六月瓶子里。作刀割破黄胞衣，六七千个赤男女。,2
Yuan,丁鹤年,次友人张孟善承赠以诗韵,去去成长往，悠悠事远游。蹑云双短屐，载月一虚舟。江海鱼龙夜，山林鹤鹤秋。诵君佳丽句，慰我别离忧。,4
Ming,王鏊,其三,少小嬉游熟，中年隔绝多。兄今长已矣，吾此复如何。书至犹疑信，悲来欲啸歌。惟馀寸心在，岁晚谅无他。,5
WeiJin,应璩,其五,散骑常师友，朝夕进规献。侍中主喉舌，万机无不乱。尚书统庶事，官人乘法宪。彤管珥纳言，貂珰表武弁。出入承明庐，车服一何焕。三寺齐荣秩，百僚所瞻愿。,0
Song,王以宁,蓦山溪 其一 如虞彦恭寄钱逊叔,平山堂上，侧盏歌南浦。醉望五州山，渺千里、银涛东注。钱郎英远，满腹贮精神，窥素壁，墨栖鸦，历历题诗处。风裘雪帽，踏遍荆湘路。回首古扬州，沁天外、残霞一缕。德星光次，何日照长沙，渔夫曲，竹枝词，万古歌来暮。,3
Ming,王佑,御史孔希古送别,十八人中同受诏，四千里外独之官。九重雨露云霄迥，六月冰霜瘴海寒。自是良材抡栝柏，由来至宝数琅玕。天南日夜瞻金阙，报主应同一寸丹。,5
Yuan,僧至仁,送谦上人还日本并简天龙石室和尚,回首扶桑若个边，春风万里上归船。神龙馈供云迷海，仙女吹花月在天。密意西来端有得，新诗东去岂无传。若逢石室烦通问，岁晚南湖学种莲。,4
NanBei,徐陵,出自蓟北门行,蓟北聊长望，黄昏心独愁。燕山对古刹，代郡隐城楼。屡战桥恒断，长冰堑不流。天云如地阵，汉月带胡秋。渍土泥函谷，挼绳缚凉州。平生燕颔相，会自得封侯。,1
Ming,王谊,采莲曲,郎骑红叱拨，妾上木兰舟。不及鸳鸯鸟，双飞共白头。,5
Ming,王鸿儒,其二,太华峰头夜半过，铁船摇荡玉池波。山精窃候希夷睡，偷采池中十丈荷。,5
Tang,王太真,钟期听琴赋,寂兮琴之德。寥兮琴之声。德彻阴阳之奥。声涵淳粹之精。体空洞。响真清。伟上皇之遗功。超万祀之垂名。祗闻成连伯牙以传曲。忽睹师文子春而移情。俟良知转化。靡忒钟子期。故有空山之谷。清涧之湄。幽人髣髴。绝粒茹芝。凭高梧。引长飔。激楚窈窕。流波逶迤。阳阿布濩。结绿参差。高秋风冷。远浦霜滋。素月满。繁星稀。雅调闲逸。流风远吹。钟期当日。倾耳志之。怡性惬灵。中矩应规。踌躇四顾。侯其袆而。曰听商则知愁霖春零。闻角乃睹韶华秋荣。羽发则寒生朱夏。徵来则暑移元英。陵厉翕忽。消息竭盈。君子悦怿。导心和平。斯实庖丁投刃而节应。郢人运斤而风生者也。夫其高张绝弦。韵清调苦。惝恍恻惑。一龙一虎。猛将之逐虏。冰雪操。兰蕙薰。嶷兮崇山。劲若寒云。烈士之谏君。跂燕赵。望江汉。行路难。杳无畔。淋漓沸渭。牢落泮涣。游子之悽断。徽未抚。涕横流。悲宿昔。心悠悠。樵童牧竖登孤邱。哀引南音。一何楚囚。兴歌百里。又喜子游。应事态移。体物声愁。或飞而不速。或拥而不留。愔愔泠泠。穷微达幽。一偶钟生之听。妙极而不周。于是夔襄愕眙。昭旷咄咨。音有至而乃发。发当及乎此时。乃理云和。写咸池。感天地。动神祇。元鹤鼓舞。凤凰来仪。风雷并。云雨随。黄帝之所听莹。伊代人畴敢以窥。钟子兀然。收听反视。沈吟不已。感乐之至精。得音之微旨。信音之难。盖由有此。诚在听之以心。安可察之以耳。嗟嗟琴韵尽美矣。,2
Song,孔文仲,三阶平则风雨时赋（泰阶既平，风雨时若。）,圆极之运，泰阶以平。表圣神之德盛，致风雨之时行。位正六符，炳光芒于常次；气流四序，普散润于群生。大仪之远兮，其体高明；列宿之繁兮，其文交错。君道修于下，则瑞为之證；人事失于此，则变从而作。伟一德之温恭，感三阶之炳烁。腾精于上，烛太微紫微之居；垂象于人，应时雨时风之若。烨烨华藻，苍苍昊穹。旁泽乎太一之座，密次乎文昌之宫。则必天地协应，阴阳大同。沐之以膏雨，挠之以祥风。上灿高躔，既色齐而光大；俯呈休验，俾根著之滋丰。灵台齐政兮，知精祲之祥；太史占天兮，测宿离之会。上焉两两之悉正，下焉元元之永赖。盛泽鼓舞，洪恩霶霈。观文察变，仰魁斗之均明；薄山流渊，苏物情而交泰。岂不以天至邈也，其监无私；星至远也，其应不欺？惟上阶之成象，合元元之题期。或当乎卿大夫之列，或主乎士庶人之卑。率皆腾耀而有烂，守常而莫移。致此协气，播于六时。薰兮解愠之美，沛若如膏之滋。顺轨而居，展开德宣符之效；以节而至，无鸣条破块之为。斯盖位焉不易其尊卑，行焉不差其经纬。使清微之令均被乎率土，霢霂之泽昭苏乎品汇。化养无外，涵濡罔既。相比而列，连炳焕于七星；仰观其符，知协调于六气。诚由至仁之化也，四表光被；太平之治也，兆民允怀。蔼休功于万宇，兆祥应于三阶。载于传则微凄苦之戾，出于记则无猋暴之乖。验斗覆而岁穰，求端则正；占毕明而夷贡，取类其偕。班固志之也晓然示人，方朔陈之也勤于致主。修皇德以上动，焕台光而可睹。符作肃作圣之事，鲜极备极无之苦。又何必飨帝于郊，始能节乎风雨！,3
Qing,王协梦,舟行,五两南风竞，扁舟细浪划。晚凉生落日，暮色带归鸦。岸阔烟笼树，潮平水篆沙。柁楼才晚饭，诗景爱余霞。,6
Qing,丁丙,茶庵招游西溪答之即坚其约次韵,只消雨不恼黄昏，明发招邀出郭门。十八里中花更好，两三人约酒先温。水楼禅话交芦偈，野寺诗寻宿藓痕。试与软红尘土客，清名持较果谁尊。,6
Yuan,叶懋,古乐府十四首 其一 九疑山行,君不见湘江之水秋沄沄，凤凰叫断苍梧云。孀娥恸哭几千载，竹间之泪犹纷纷。夏王掩泣伤黎兆，箫韶不作乾坤老。莘野孤儿泣槁桑，首阳饿骨埋秋草。秋黯黯，秋云阴，妖狐夜走猩猩吟。碧峰九点翠烟墨，零陵古窆应难寻。南风之琴竟何在，湘江水阔愁如海。,4
Yuan,牛谅,至正辛丑秋七月十有三日唱和诗得竹字,灵湫閟驯龙，古殿厂金粟。僧归林下定，云傍檐端宿。伊余陪雅集，于此避炎酷。息阴悟道性，习静外荣辱。坐石飞清觞，每叹白日速。别去将何如，留诗满青竹。,4
Yuan,吴哲,遣兴答李道源,徒步何忧髀肉消，赋归无待《楚辞》招。摩挲药笼三年艾，濩落人寰五石瓢。蓑笠雨淹沧海钓，斧斤晴趁白云樵。游仙枕上西池月，转觉东华曙色遥。,4
NanBei,陆厥,其四,书记既翩翩，赋歌能妙绝。相如恧温丽，子云惭笔札。骏足思长陂，此车畏危辙。愧兹山阳燕，空此河阳别。,1
Qing,孔丽贞,读玉峰书城叶夫人诗因步其韵,卜宅临江志自伸，柴门常闭不知春。汲泉瀹茗全抛俗，绕舍栽蔬未是贫。曲径花铺鹤梦稳，茅斋雨过燕泥新。只怜落落无俦侣，同调难逢我辈人。,6
Tang,僧重机,颂,盲聋喑哑是仙陀，满眼时人不柰何。祇向目前须体妙，身心万象与森罗。,2
Tang,李适,元日退朝观军仗归营,献岁视元朔，万方咸在庭。端旒揖群后，回辇阅师贞。䌽仗宿华殿，退朝归禁营。分行左右出，转旆风云生。历历趋复道，容容映层城。勇馀矜捷技，令肃无喧声。眷此戎旅节，载嘉良士诚。顺时倾宴赏，亦以助文经。,2
Tang,僧灵一,送王颖悟归左绵（一本无下三字。一作佐归州）,客意天南兴已阑，不堪言别向仙官。梦摇玉佩随旄节，心到金华忆杏坛。荒郊极望归云尽，瘦马空嘶落日残。想得故山青霭里，泉声入夜独潺潺。,2
Tang,李适,中和节赐群臣宴赋七韵①,东风变梅柳，万汇生春光。中和纪月令，方与天地长。耽乐岂予尚，懿兹时景良。庶遂亭育恩，同致寰海康。君臣永终始，交泰符阴阳。曲沼水新碧，华林桃稍芳。胜赏信多欢，戒之在无荒。,2
Tang,宋之问,登禅定寺阁（一作登总持寺阁）,梵宇出三天，登临望八川。开襟坐霄汉，挥手拂云烟。函谷青山外，昆池落日边。东京杨柳陌，少别已经年。,2
NanBei,江洪,和新浦侯斋前竹诗,本生出高岭，移赏入庭蹊。檀栾拂桂橑，蓊葱傍朱闺。夜条风析析，晓叶露凄凄。箨紫春莺思，筠绿寒蛩啼。不惜凌云茂，遂听群雀栖。愿抽一茎实，试看翔凤来。,1
NanBei,费昶,华光省中夜闻城外捣衣诗,阊阖下重关，丹墀吐明月。秋气城中冷，秋砧城外发。浮声绕雀台，飘响度龙阙。宛转何藏摧，当从上路来。藏摧意未已，定自乘轩里。乘轩尽世家，佳丽似朝霞。圆珰耳上照，方绣领间斜。衣薰百和屑，鬓插九枝花。昨暮庭槐落，今朝罗绮薄。拂席卷鸳鸯，开幔舒龟鹤。金波正容与，玉步依砧杵。红袖往还萦，素腕参差举。徒闻不得见，独夜空愁伫。独夜何穷极，怀之在心恻。阶垂玉衡露，庭舞相风翼。沥滴流星辉，灿烂长河色。三冬诚足用，五日无粮食。扬云已寂寥，今君复弦直。,1
NanBei,刘骏,丁督护歌六首（一曰阿督护。） 其一,督护北征去，前锋无不平。朱门垂高盖，永世扬功名。,1
Yuan,王与敬,句,依然拂袖归山去，止止庵前伴白云。,4
Tang,包融,赋得岸花临水发,笑笑傍溪花，丛丛逐岸斜。朝开川上日，夜发浦中霞。照灼如临镜，䒠茸胜浣纱。春来武陵道，几树落仙家。,2
Tang,任鹄,题君山,不碍扬帆路，盘根压洞庭。波涛四面白，云外一堆青。鱼跃晴波动，龙归石洞腥。才期托名画，为我簇为屏。,2
WeiJin,徐干,室思诗六章 其一,沉阴结愁忧，愁忧为谁兴。念与君生别，各在天一方。良会未有期，中心摧且伤。不聊忧餐食，慊慊常饥空。端坐而无为，仿佛君容光。,0
Yuan,吴炳,山中 其一,山人寄声至，酒熟期共酌。呼童抱鸣琴，起赴林下约。,4
Tang,朱评之,三御史咏①,韦子凝而密，任生直且狂。可怜元福庆，也学坐凝床。,2
Ming,文翔凤,其三,日日侬对欢，相怜时，不知更梦谁。,5
Qing,王德滋,赤壁矶石坊,此老亦失志才人，有湖山风月供洒挥毫，聊借鹤梦箫声，送万古奇愁向大江东去；半壁占上头名胜，控吴皖湘衡长留过客，好趁笋香鱼美，学先生后步放一叶中流。,6
NanBei,张率,太庙齐夜诗,洁斋谢纷华，寂寥清庙静。肃襟视牲盛，端服侍严省。,1
Yuan,吕思诚,题平乐政平楼,漓江江上古昭州，一带孤城有此楼。云护山容檐外立，月将波影槛前浮。朝廷只许平持狱，官府终当详谳囚。笔底判花生死地，百年雨露一时休。,4
NanBei,高允,咏贞妇彭城刘氏诗,两仪正位，人伦肇甄。爰制夫妇，统业承先。虽曰异族，气犹自然。生则同室，终契黄泉。（一章）封生令达，卓为时彦。内协黄中，外兼三变。谁能作配，克应其选。寔有华宗，挺生淑媛。（二章）京野势殊，山川乖互。乃奉王命，载驰在路。公务既弘，私义获著。因媒致币，遘止一暮。（三章）率我初冠，眷彼弱笄。形由礼比，情以趣谐。忻愿难常，影迹易乖。悠悠言迈，戚戚长怀。（四章）时值险屯，横离尘网。伏锧就刑，身分土壤。千里虽遐，应如影响。良嫔洞感，发于梦想。（五章）仰惟亲命，俯寻嘉好。谁谓会浅，义深情到。毕志守穷，誓不二醮。何以验之，殒身是效。（六章）人之处世，孰不厚生。心存于义，所重则轻。结愤钟心，甘就幽冥。永捐堂宇，长辞母兄。（七章）茫茫中野，翳翳孤丘。葛蔂冥蒙，荆棘四周。理苟不昧，神必俱游。异哉贞妇，旷世靡俦。（八章）,1
Ming,丘浚,夜泊近渔舟有感,渔舟何处泊，浅水荻花边。风月全家乐，江湖到处田。烹鱼邀贾客，乞火与邻船。自笑谋生拙，临渊却尔怜。,5
Yuan,僧梵琦,其四,夜雪沙陀部，春风敕勒川。生涯惟酿黍，乐事在弹弦。不用临城将，何须负郭田。双雕来海外，一箭落天边。,4
Ming,尹瑾,文笔峰,缥缈云中绚䌽标，九天晴色散岧峣。高峰两度来春雁，中巘人文翊圣朝。,5
Song,盼盼,惜花容,少年看花双鬓绿。走马章台管弦逐。而今老更惜花深，终日看花看不足。坐中美女颜如玉。为我一歌金缕曲。归时压得帽檐攲，头上春风红蔌蔌。,3
Ming,方郑作,送五兄,昆仑之水流汤汤，陌上行人愁断肠。霜寒露白心更切，况此飘飘秋叶黄。弟兄河侧重携手，流水何如别意长。,5
Ming,僧大遂,秋夜怀见吾,立深苔履迹，夜已半秋声。当此影孤候，能禁思独生？灯骄萤火细，月借鹤衣明。若乃西方住，西方风露清。,5
Qing,卞梦珏,落梅,静夜新雷雨欲滋，无端愁为落梅支。因追灞上初春日，转念孤山二月时。香雪易飘风细细，飞琼难挽柳丝丝。问梅那得情如我，祇恐桃花笑也痴。,6
Tang,李赤,姑熟杂咏（一作李白诗） 慈姥竹,野竹攒石生，含烟映江岛。翠色落波深，虚声带寒早。龙吟曾未听，凤曲吹应好。不学蒲柳凋，贞心常自保。,2
Ming,王汝玉,为张仲照题秋野轩,城郭嚣尘远，郊原爽气浮。霜丹千树叶，云白一天秋。泖蟹螯初荐，溪菰米乍收。沧浪濯缨罢，长揖谢公侯。,5
Qing,王正煦,赠吴恭亨联,更从何处得一妄语；每于介中见其和神。,6
Yuan,白文宝,次矗石楼韵（楼在晋州城内）,登临偏忆旧游时，强答江山更觅诗。国岂无贤戡世乱，酒能撩我感年衰。境清易使尘踪绝，席阔何妨舞手垂。点笔谩成春草句，停杯且唱竹枝词。妓从坐促为欢密，人与时偕欲去迟。此地高怀真不世，赤城玄圃未全奇。,4
Ming,王畿,和良知诗,古来学易有宣尼，读罢韦编更不迷。两画乾坤无一字，纷纷著象转增疑。,5
Song,王曾,早梅,雪压乔林冻欲摧，始知天意欲春回。雪中未问和羹事，且向百花头上开。,3
Ming,王称,杨秀才幽居,杨子幽居处，闲窗面远空。水喧明镜里，云落画屏中。捲幔留山月，挥弦送晚鸿。何人问奇字，载酒野桥东。,5
Ming,尹台,啸严寺泊,维舟依古寺，解缆下幽源。花发渚烟聚，草青江雨繁。鱼梁交石屿，鸟路界山村。坐羡垂纶者，看云过晓昏。,5
Yuan,王国器,踏莎行 金钱卜欢,暗掷龙文，寻盟鸾镜。龟儿不似青蚨准。花房羞化彩蛾飞，银桥密递仙娥信。锦屋琼楼，薄情飘性。碧云望断红轮暝。珠帘立尽海棠阴，待温遥夜鸳衾冷。,4
Ming,叶向高,送周丞之粤西,匹马朝来别建章，苍梧云尽楚天长。十年宦况看如水，双鬓春风已有霜。草色全消边地瘴，松阴高散晚衙凉。公庭到日全无事，独傍琴尊醉不妨。,5
Song,于石,其三,伊昔西湖里，娉婷十里莲。香凝花上露，影落镜中天。枕簟水亭雨，笙歌月夜船。双鸳不解事，常傍翠阴眠。,3
Yuan,孛朮鲁翀,范坟诗,忠文峨眉英，始也迹甚微。堂堂薛简肃，旟隼西南飞。其人古廉守，肯持蒟酱归。所得一伟人，天下大布衣。引以宾王家，光映春官闱。昭陵宋仁主，前星久无辉。犯讳言所难，雷电每霁威。雄哉鍊石手，妙补天巍巍。丞相江南来，云掩扶桑晖。旧德陈苦辞，往往阨谤讥。诸贤抗章疏，弱卒攻坚围。公力斡禹鼎，正气砰黄扉。荆舒愤至骨，斥语笔自挥。赠之以蕙兰，何往无芳菲。时公与司马，声谐玉琴徽。解冠挂神武，甘老西山薇。九宇日瞀瞀，赤子将畴依。两公幸无恙，起拯或庶几。嗣君元祐初，痛洗前人非。民望属司马，欲遁天为鞿。帝命起公卧，门久车马騑。君实了吾事，此外何所希。清风溢寰海，不啻严陵矶。公既晚家许，道德人所腓。襄城下封竁，汝颍皆京圻。我来访遗垄，名姓存依稀。来仍散兵烬，雨雪无留霏。公名在天下，岂逐薤露晞。谁能禁耕牧，盛事乘薪机。吾力不足振，感叹徒歔欷。,4
Yuan,李达衷,送第二子（竱）江原监司赴任,竱也观风去，令人不觉嘻。衣无慈母线，袖有老夫诗。圣主知名日，男儿励节时。往哉小无怠，世道使人迷。,4
Yuan,武汉臣,赚煞,我得了这沈香串翠珠囊。你收取这玉螳螂白罗扇。四件儿是咱这玉洁冰清意坚。旦云：秀才。则是一件。争奈老母严恶。休得见责。正末云：姐姐放心。唱：料的这入马东西应不免。我着他拣口儿食换套儿穿。任抓掀。不是我拨万论千。常𢬵着卖了城南金谷园。若你个李素兰意专。这玉壶生情愿。我情愿一春常费买花钱下。,4
Ming,王英,扈从晚宿夹沟,初雨过符离，云霞望欲迷。垂鞭信马去，傍辇听莺啼。山绕行营外，溪回帐殿西。夜深闻鼓角，天近月华低。,5
Ming,王留,淮北道中,沙滩高下浴凫鹥，新出菰蒲绿未齐。移橘过淮应化枳，种杨当路半生稊。船头鼓角频逢驿，河上金钱浪筑堤。醉后无端千里梦，直随明月到深闺。,5
Ming,王天性,饮少沧宅,向来习懒经过少，此日寻君觉兴浓。已见肥鱼誇邴穴，更疑好酒买新丰。初晴小草和烟里，落日浮云感慨中。准拟登临陪谢傅，肯将衰鬓哭途穷。,5
Yuan,白朴,木兰花慢,渺高情公子，得真隐、信悠哉。占上下壶天，中间隙地，凿破莓苔。移将鉴湖寒影，放微风、滟滟翠奁开。便有一番荷芰，都无半点尘埃。夜深明月晃闲阶。不负小亭台。尽罗袖盛香，碧筒吸露，一洗胸怀。红莲故家幕府，看新诗、题咏满南斋。好听潇潇风雨，老夫从此须来。,4
Tang,朱君绪,定座咏,大道无为中，积气运起形。为众设桥梁，故遗无等经。修之得长乐，莫有三界生。烧去六尘垢，一心静念听。,2
WeiJin,吴质,魏都赋 其一,我太祖鸿飞兖、豫。,0
Yuan,朱德润,翠雨亭诗,翠树元无雨，空濛暗湿衣。林深迷远嶂，风捲杂晴晖。岚润侵书几，阴凉拂钓矶。苍云何处密，清晓傍檐飞。,4
NanBei,释亡名,其三 病苦,拔剑平四海，横戈却万夫。一朝床枕上，回转仰人扶。壮色随肌减，呻吟与痛俱。绮罗虽满目，愁眉独向隅。,1
Ming,释弘觉,赠冯兼山,自放春閒三十春，不将花幔换车茵。林庐妙得颠迂笔，风调疑兼晋宋人。白足时来挥麈尾，青松手种作龙鳞。高名久在堪招隐，再拜藏书弗敢尘。,5
Ming,于奕正,太古洞,古洞閟秋光，幽窈不可拾。我欲探其奥，呼僧列炬入。蝙蝠触烟惊，已坠复飞集。直下若眢井，虽寒不能湿。石乳挂四围，彷佛百怪立。阅历迷近远，但视光所及。石罅伏深潭，僧云龙所蛰。静听恍有声，习习凉飙吸。心动欲引还，炬短石逾涩。附壁苔染身，足滑力不给。一线逗天青，黄叶飞正急。,5
Qing,释巨赞,重游南岳,滞云笼古寺，宿雨涨山泉。策杖探经藏，怀诗酬隐贤。炎威禅榻外，游兴碧峰巅。细认岩前路，重来又一年。,6
Qing,孔祥淑,其四,晏安岂可怀，先贤譬酖毒。况在世禄子，怙侈恣所欲。朝日而夕月，孜孜惟不足。劳心与劳力，贵贱各有属。所以文伯母，勤事自检束。教子多义方，不才由土沃。岂独鲁邦瞻，永作保家箓。,6
Yuan,汪珍,杂兴,柔铁不成剑，散材难作辕。侏儒笑方朔，年少辱王孙。自分驹閒皂，谁将鹤宠轩。平生赤藤杖，信步答乾坤。,4
Song,王洋,寄题韩勉夫枝巢 其一,万物各有性，逍摇即自安。均鸠得巢易，躁蟹寄身难。莫羡高头树，须防静处丸。如今洛阳第，谁到子孙看。,3
Yuan,尹志平,一剪梅,九九方终暖日阳。春和崇义，无梦天长。十方三界恣游行，炎夏还逢，不觉秋霜。悟得真闲万事忘。自然佚乐，心地清凉。本来一点纵宽舒，散尽群魔，独现威光。,4
Yuan,王蒙,其三,英雄千岁后，春草没古墓。王气霄间电，富贵薤上露。百战争山河，埋骨只数步。,4
Yuan,王吉昌,解愁,今古常情，多强侮弱。蛮触是非成恶。上天垂孔监，定富贵理无适莫。决烈英贤，总不如访道德，至虚清乐。旋调燮、木液金晶，九重玉阙，炼玄霜药。光灼。满室辉华，显阳体飞行，变通难约。放怀明月下，恣酩酊、玉童斟酌。万籁声清鸣管龠。傲物外、澄澄寥廓。放祖意独晕，禅天透彻，占得最长生着。,4
Tang,李适,七月十五日题章敬寺①,招提迩皇邑，复道连重城。法筵会早秋，驾言访禅扃。尝闻大仙教，清净宗无生。七物匪吾宝，万行先求成。名相既双寂，繁华奚所荣。金风扇微凉，远烟凝翠晶。松院静苔色，竹房深磬声。境幽真虑恬，道胜外物轻。意适本非说，含毫空复情。,2
Ming,王履,玉泉道士携游果园,清旷满虚襟，飘飘正不任。道人初未晓，邀看枣桃林。幽鸟窥红颗，泠风进绿阴。匆匆难大嚼，双袖似囊深。,5
Yuan,朱公迁,登高山,云际阴阴隔树亭，身凭高处眼双明。苦无黄菊供人摘，只为青山了此行。孤雁飞来风正急，一溪流出水尤清。良辰向复同佳友，不用辞君满酌觥。,4
NanBei,释惠标,其三,长川落日照，深浦漾清风。弱柳垂江翠，新莲夹岸红。船行疑泛迥，月映似沉空。愿逐琴高戏，乘鱼入浪中。,1
Tang,牟融,其二,尽日衡门闭，苍苔一径新。客心非厌静，悟道不忧贫。白屋悬尘榻，清樽忆故人。近来疏懒甚，诗债后吟身。,2
Qing,方芳佩,其二,僻处城南一草堂，高情自爱水云乡。临池每困生花笔，得句旋投古锦囊。山送晴晖来画阁，树分浓翠覆吟房。凭阑莫讶韶光浅，春事迟回到海棠。,6
Ming,王阜,九马猎图,开元神武开太平，一箭功成六合清。当时将相皆从猎，昔日房星互降精。一从射猎渭江上，矫矫飞龙蹴溟涨。九天云引属车尘，九河冰立迎仙仗。仙仗崆峒阆苑东，翠旆拂拂乘天风。动摇五岳风云合，扫荡千原鹿兔空。将军妙笔名天下，人马精神夺神化。云中紫燕气成虹，天上白龙光照夜。漠漠风沙缟素开，艳艳仙驭英雄才。青骢玉面乘云出，玄兔飞黄踏月来。铁骊长鸣呼玳瑁，胭脂竞出霜蹄碎。走狗心驰夕照边，飞鹰志在层霄外。乘兴忽到蜀江西，南苑凄凉六辔齐。玉花榻上成春梦，金粟堆前闻夜嘶。野夫披图三叹息，千年谁继将军笔。恍如瑶水宴蟠桃，五色云中见真迹。,5
Tang,李邕,度巴硖①,客从巴水渡，传尔溯行舟。是日风波霁，高唐雨半收。青山满蜀道，绿水向荆州。不作书相问，谁能慰别愁。,2
Yuan,王蒙,其二,何年碧海会琼仙，云制衣裳雪作钿。醉锁素虬缠宝树，闲骑白凤下瑶天。鹤林寺废空流水，后土祠荒起暮烟。惭愧邮亭一株雪，春风犹得路人怜。,4
Yuan,叶颙,重阳感兴（甲午岁）,佳节明朝是，同谁上翠微。西风人易老，南国雁初飞。黄菊清香晚，乌纱白发稀。牛山今昔异，感慨欲粘衣。,4
Yuan,杜瑛,吊故宫,月上觚棱椒壁湿，饥乌啄碎琅玕石。劫灰飞尽海扬尘，废殿荒台土花碧。洛阳书生汴梁客，一夜秋风头欲白。尊中赖有酒如泉，醉倚寒窗破愁寂。,4
Ming,史杰,赠溓上人,踏破苔花满径斑，远寻兰若向溪山。高僧自得无生趣，门掩松阴尽日闲。,5
NanBei,殷景仁,文殊师利赞,眇眇童真，弱龄启蒙。含英吐秀，登玄履峰。神以道王，体以冲通。浪化游方，乃轨高踪。流光遗映，爰暨兹隆。思对渊匠，靖一惟恭。虚襟绝代，庶落尘封。,1
Yuan,史致中,越国进西施图,蛮夷国如虎与狼，干戈吞噬相争强。越忧吴灭危一发，西施选进惊吴王。花颜照春日夜醉，伍相忠谋不暇计。姑苏麋鹿殊可怜，江涛怒喷银山势。好德如色世已无，我今三叹观斯图。何人绝笔开痴愚，国亡家亡知几吴。,4
Ming,王泳,斥金歌①,赫赫玉麟符，节制绥四疆。诸夷外作藩，縻之以犬羊。岭西数千里，经画归职方。一民一尺地，莫敢越侵伤。郡守古诸侯，威德何可当。奈何自纳侮，溃此中外防。蛇豕俟隙动，法行不及强。狡狡岂无惧，所恃金满筐。堂堂足以临，所失宠赂章。割我赤子肉，还以啖我肠。来献千万金，未损彼毫芒。嗟嗟边鄙民，不如中州庞。户口藉郡国，身家委豺狼。草木亦涕泪，山溪皆疣疮。仁者心恻恻，无力拯毡乡。司牧秦越民，无乃大不祥。汉德昭版图，王道严纪纲。葛伯杀童子，征师飨壶浆。朝廷甚神武，忍此民命戕。窃闻父老言，何事须张皇。得良二千石，飞缨系其羌。天心甚仁爱，抚我汉循良。循良者谁欤，岳牧涖黄堂。金章明日月，玉节凛冰霜。关西四畏知，尼父一见刚。褰帷布政令，五马五龙骧。贪泉不敢流，越石见晶光。诸酋蠢不悟，如故包金尝。自谓最珍重，不屑此秕糠。尘翳浼珷玞，不得及圭璋。泥滓溷行潦，清河自汪洋。至人所为宝，不在白与黄。一笑挥斥之，狐媚夺魄藏。归而戒生事，自今慎无将。小范初筹边，西戎心胆惶。昌黎著直节，鳄鱼潜遁忙。边民今有天，渐次复耕桑。藩篱拱堂奥，鳞介奉冠裳。乃知廉生威，不怒以斧斨。野人为此诗，刻石山之阳。,5
Yuan,佚名,次陈仲恕邦杰同游北园之什,尘埃成俗吏，风物属閒人。但见诗无敌，争知笔有神。唱酬俱白雪，行乐及青春。联辔归来晚，江郊月色新。,4
Ming,卜大同,同戴前峰游赤壁,共有探幽兴，言寻赤壁游。昔贤不可作，吾辈复相求。孤鹤今何在，长江漫自流。因之重怀古，对此且淹留。,5
Yuan,周南老,吴女墓,鹤舞导灵輀，花落埋香玉。幽愤为谁娇，愁锁春蛾绿。不复栖鸳鸯，焉知走麋鹿。嗟尔韩家儿，故为遂所欲。相田异死生，佳期难再复。维凤鄙众鸟，谁能慰煢独。,4
Tang,僧正原,偈三首 其一,沧溟几度变桑田，唯有虚空独湛然。已到岸人休恋筏，未曾度者任须船。,2
Yuan,林泉生,玉虚洞,空谷结层云，寒泉落空沼。中有太古灵，悠然隔深窅。,4
NanBei,江孝嗣,北戍琅邪城诗,驱马一连翩，日下情不息。芳树似佳人，惆怅余何极。薄暮苦羁愁，终朝伤旅食。丈夫许人世，安得顾心臆。按剑勿复言，谁能耕与织。,1
Yuan,安熙,冬日有怀忆故人,病鹤孤鸣在九皋，虚名多累恐难逃。残阳入谷隐犹见，新月穿云出未高。江上莼鲈君自适，山中泉石我徒劳。兴来欲驾扁舟去，何处沧波有巨鳌？,4
Qing,王泰际,浪淘沙,高阁掩春残。香冷衾单。满城桃李尽朱颜。自分与花同福命，长是心关。道远寄书难。盼煞平安。多因身在翠微间。归看双鸾妆镜里，一样春山。,6
Yuan,汪梦斗,别方万里 其一,异乡成邂逅，却是受恩深。白雪千丝发，青山一掬心。梦残横老泪，悲极辄高吟。此意都相似，钟期合铸金。,4
NanBei,刘孝绰,和湘东王理讼诗,冯翊乱京兆，广汉欲兼治。岂若兼邦牧，朱轮褰素帷。淮海封畿地，杂俗良在兹。禁奸擿铢两，驭黠震豺狸。,1
Tang,王毂,红蔷薇歌,红霞烂泼猩猩血，阿母瑶池晒仙缬。晚日春风夺眼明，蜀机锦彩浑疑黦。公子亭台香触人，百花懡㦬无精神。苧罗西子见应妒，风光占断年年新。,2
Yuan,李寿卿,牧羊关,谢得你个幼女心儿善。浣纱女云：你可慌甚么。正末唱：怎知我是贼人胆底虚。浣纱女云：你则放心者。正末唱：缓急间须要你支吾。可怜我孤身的躲难逃灾。更一家儿衔冤负屈。浣纱女云：哦。元来将军是避难的。请自放心。若有军马来。吾自与你支吾便了。正末唱：我为甚么告残浆休漏泄。也则怕有军士紧追逐。浣纱女云：将军。你久后得意呵。休忘了我这一饭之德也。正末唱：我怎忘了你这濑水上的浣纱女。救了我走樊城的伍子胥。,4
Tang,吴融,寄贯休,休公何处在，知我宦情无。已似冯唐老，方知武子愚。一身仍更病，双阙又须趋。若得重相见，冥心学半铢。,2
Ming,王洪,其二,积雪遍河关，长亭落照间。一樽当暮别，千里共春还。烟树连平野，晴江带远山。东风蓟城路，几日到长安。,5
Qing,王际华,生日戏台联,寿宇覃禧，借缑山鹤舞余筹，更谱瑶笙谐凤吹；晚香励节，集蓬岛鹓班旧侣，重翻霓羽侑鸾觞。,6
Tang,王勔,百合花赋,似风竿而揭起。荷春光之馀煦。托阳山之峻趾。比萱荚之能连。引芝芳而自拟。固其布叶相从。潜根必重。示不孤于日用。欣有叶于时雍。嗤五叶之非偶。陋三花之未浓。亦藐兮不可长。辰兮不可逢。恐鶗鴂吟兮众芳晚。幸左右之先容。,2
NanBei,范泰,吴季子札赞,延州高远，弃国师诚。优游大邑，观风上京。仁怀邦壤，道畅圣明。鉴彻昔代，乐察未形。嬴博远死，解剑在生。夫子戾止，爰诏作名。,1
Tang,王翰,奉和圣制送张说上集贤院学士赐宴得筵字,东堂起集贤，贵得从神仙。首命台阶老，将崇御府员。送人锵玉佩，中使拂琼筵。和乐薰风解，湛恩时雨连。长材成磊落，短翮强翩翾。徒仰蓬莱地，何阶不让缘。,2
Tang,大同济禅师,颂,十二时中那事别，子丑寅卯吾今说。若会唯心万法空，释迦弥勒从兹决。,2
Ming,王称,其二,中夜旄头跃，将军远戍边。碛昏旗影暗，水滑马蹄穿。剑拂秋霜冷，弓弯塞月圆。直须清大漠，万里勒燕然。,5
Qing,王龙文,白下僧寮同戚缓耳守岁兼柬杜于皇,旧国当除夕，炉香对酒僧。波残江海夜，劫尽古今灯。改岁生千虑，诸天转一乘。阳春迎楚客，椒颂祝良朋。,6
Song,方恬,句 其一,长驱笔阵浑无碍，扫尽春蚕食叶声。,3
Ming,王明汲,石门瀑布,乱藤深树野云幽，鸣瀑山头爽气浮。似带轻烟凝暮霭，更飞凉雨入高秋。月明练影当空落，风细涛声逐涧流。寄语探奇诗酒客，芝田江上有龙湫。,5
Tang,王梵志,其五,昔日田真分，庭荆当即衰。平章却不异，其树复还滋。,2
Yuan,王蒙,有感,驯龙若御马，下上何足奇。飘摇海东鸐，司晨不如鸡。白云本无心，每与仙人期。悠然岩壑姿，卷舒岂无时。偶来还自赏，倏去令人思。燕台十二月，雪没黄金基。正月河冰泮，二月下流澌。江南三月暮，落花舞晴丝。归帆天际来，烟雨渡江迟。渌波映吴树，双飞锦鸊鹈。相思极春水，一夕到天涯。,4
NanBei,刘潜,行过康王故第苑诗,入梁逢故苑，度薛见馀宫。尚识招贤阁，犹怀爱士风。灵光一超远，衡馆亦蒙笼。洞门馀旧色，甘棠留故丛。送禽悲不去，过客慕难穷。池竹徒如在，林堂暧已空。远桥隔树出，迥涧隐岸通。芳流小山桂，尘起大王风。具物咸如此，是地感余衷。空想陵前剑，徒悲垄上童。,1
Song,王镃,暮秋寄仙洲舍弟,去年泛菊醉重阳，今日谁知各异乡。落叶石阑霜信早，败荷池屋雨声凉。人情好恶花甘苦，世事荣枯草短长。别有骏雕双翮健，刚风摩透入苍茫。,3
Ming,王鸣雷,其二,九江江口钓鱼湾，江上柴门尽掩关。阙下几年休疏去，城中十日卖文还。天寒燕子巢深屋，春暖桃花开浅山。今日工诗陈给事，题诗应记七岩间。,5
Tang,王希明,其三 北方七宿,女，四星如箕主嫁娶。十二诸国在下陈，先从越国向东论。东西两周次二秦，雍州南下双雁门。代国向西一晋伸，韩魏各一晋北轮。楚之一国魏西屯，楚城南畔独燕军。燕西一郡是齐邻，齐北两邑平原君。欲知郑在越下存，十六黄星细区分。五个离珠女上星，败瓜珠上瓠瓜生。两个各五瓠瓜明，天津九个弹弓形。两星入午河中横，四个奚仲天津上，七个仲侧扶筐星。,2
Ming,王梅,寄石汀王先生二首（有引） 其一,苦忆王夫子，清时赋考槃。三年不相见，一札阻长安。兰雪留彤管，云山照铁冠。因风泛瑶瑟，情竭赏音难。,5
Ming,王鼎,题三一居士为嘉兴屠元明贰守作盖其历武昌建昌太平不挈家故云,大郡名邦三历敡，居无家累一身强。渊明自信为先世，李白何妨入醉乡。兴味萧条琴鹤对，仁恩敷洽棣棠香。年来谁应循良诏，怀剑如君滞远方。,5
Ming,王祯,秋日登墅楼同郭子得差字,久客悲秋屡，今归我重嗟。青山犹故国，黄叶变人家。不尽楼中感，况多鬓里华。世途空节序，真觉向来差。,5
Yuan,王虎臣,缲丝行,输班轮机旋若风，吴姬拮据无好容。神蚕遭烹不自悔，以死利世功无穷。当空一缕如抽雪，宛转萦纡无断绝。谁知中有长恨端，心事从今为君说。车声愈急丝愈永，比妾愁肠犹易尽。去年丝成尽入官，敝衣不足常苦寒。今年蚕苗犹在纸，已向豪家借仓米。探汤入绪手欲烂，辛苦无人慰憔悴。生平自知妾命薄，讵忍将愁诉夫婿。吴绫蜀锦多光辉，明朝已上他人机。,4
NanBei,祖孙登,咏风诗,遥飖楚王宫，徘徊绕竹丛。带叶俱吟树，将花共舞空。飘香双袖里，乱曲五弦中。试上高台听，悲响定无穷。,1
Tang,李隆基,过大哥宅探得歌字韵,鲁卫情先重，亲贤爱转多。冕旒丰暇日，乘景暂经过。戚里申高宴，平台奏雅歌。复寻为善乐，方验保山河。,2
Qing,于芳洲,醉歌,夷齐死于名，蹠蹻死于利。一笑古来人，多为名利系。古人已矣醉埃尘，不如饮酒全吾真。酒酣梦入醉乡去，忽复捞月沧江滨。觉来不问此何日，一声长啸通天津。,6
Ming,王骥,何彦澄慈济堂,青囊秘术有家传，铁瓮移居上九天。春雨杏林追董奉，秋风橘井慕苏仙。壶中大药谁能识，肘后神工子独贤。珍重华堂慈济扁，龙文封满紫云鲜。,5
Qing,于源,其二,名姓官私远可徵，芝泥钤出认犹能。夜深双眼清如水，高点黄山雁足镫。,6
Qing,释巨赞,经桂林开元寺废址,空王原不计行藏，种福无田实可伤。舍利函空秋露冷，金刚碑仆月华凉。难凭胜侣穷生死，孰认残灰体断常。极目神州无限泪，桂江日夜泻汪浪。,6
Ming,王鸿儒,自岚县至兴县,自将行李出并门，此地真堪一断魂。樵牧径荒惟有寺，逃亡屋坏不成村。涧堆坠石滩声壮，峰过闲云树色昏。洞口薜萝含夕照，虚疑世外有乾坤。,5
NanBei,陈叔宝,采桑,春楼髻梳罢，南陌竞相随。去后花丛散，风来香处移。广袖承朝日，长鬟碍聚枝。柯新攀易断，叶嫩摘前萎。采蘩钩手弱，微汗杂妆垂。不应归独早，堪为使君知。,1
Song,川官,题僦楼壁,朝看贝叶牢笼佛，夜礼星辰取奉天。呼召归来闻好语，初三初四亦欣然。,3
Tang,王维,辋川闲居赠裴秀才迪,寒山转苍翠，秋水日潺湲。倚杖柴门外，临风听暮蝉。渡头馀落日，墟里上孤烟。复值接舆醉，狂歌五柳前。,2
Tang,李颀,塞下曲,少年学骑射，勇冠并州儿。直爱出身早，边功沙漠垂。戎鞭腰下插，羌笛雪中吹。膂力今应尽，将军犹未知。,2
Qing,方以智,独往,同伴都分手，麻靴独入林。一年三变姓，十字九椎心。听惯干戈信，愁因风雨深。死生容易事，所痛为知音。,6
Yuan,王祎,送人之官永嘉,送客阖闾城，初秋宿雨晴。潮平船早发，山险马迟行。吴越乡关近，瓯闽贡赋轻。兹游劳抚字，听尔蔼仁声。,4
Song,王安之,春暮,坐看飞溜落檐牙，吟里风吹鬓脚斜。洛下牡丹无处处，一枝空插杜鹃花。,3
Yuan,吴师道,春日杂咏二首 其一,二月忽将半，一春能几时。寒随鸿雁别，雨赴杏花期。江水碧于酒，山云白似炊。登楼思无限，孤客在天涯。,4
Tang,王勃,观内怀仙,玉架残书隐，金坛旧迹迷。牵花寻紫涧，步叶下清溪。琼浆犹类乳，石髓尚如泥。自能成羽翼，何必仰云梯。,2
Yuan,王结,江城子 送赵致堂,嫩黄初上远林端。饯征鞍。驻江干。满袖春风，乔木旧衣冠。怎么禁持离别恨，倾浊酒，助清欢。夫君家世几鹓鸾。珥貂蝉。侍金銮。管库而今，谁着屈微官。鹏翼垂天聊税驾，抟九万，看他年。,4
Song,方惟深,绝句,多年不见玉川翁，今日相逢小榭东。依旧清凉无长物，只馀松桧养秋风。,3
Yuan,叶恒,慈溪簿白桂子芳去思碑诗,猗与簿君，学优而仕。顾我慈溪，发迹之始。必疏其源，必蹈其轨。有纬有经，遂底千里。惟此慈溪，纯孝之乡。君子戾止，井井纪纲。既耕而食，既织而裳。我夫我妇，孰使田桑。曰雨则雨，曰旸则旸。匪忒匪僣，一秉故常。天朝需材，行则大用。毋狭一隅，四海斯共。宁不怀思，惧咈群众。勒彼康庄，以著舆颂。,4
Ming,丘上仪,千龄社集诗,孤村冒雨垫纶巾，一棹冲寒破水沦。自是素心堪共侣，好将末俗使还淳。藏身曾学姚平仲，招隐谁呼祁孔宾。良会讵应誇竞病，举杯且尽瓮头春。,5
Qing,王贞仪,卜算子 夏晚,雨后晚凉多，衫葛含风细。小摘庭前茉莉花，弱缕穿连蒂。团扇叶芭蕉，闲坐荷花砌。剥取池荷带湿看，莲子生还未。,6
Tang,元稹,咏廿四气诗 处暑七月中,向来鹰祭鸟，渐觉白藏深。叶下空惊吹，天高不见心。气收禾黍熟，风静草虫吟。缓酌樽中酒，容调膝上琴。,2
Yuan,叶颙,复次本存见寄韵,写兴诗千首，论心酒一杯。初疑彭泽去，旋喜谪仙来。老叹青衫冷，愁惊白发催。从今便高卧，鼻息撼春雷。,4
Yuan,申屠徵,五泄山,东源壁立万仞崖，五级水自银河来。西源梯磴杳无际，各有神龙著灵异。两源幽渺气郁葱，紫烟忽起香炉峰。凉风披拂浅丛竹，杖履跻攀看不足。神游那得挟飞仙，直上青云驾鸿鹄。,4
NanBei,傅亮,芙蓉赋,考庶卉之珍丽，实总美于芙蕖。潜幽泉以育藕，披翠莲而挺敷，泛轻荷以冒沼，列红葩而曜除，徼旭露以滋采，靡朝风而肆芳，表丽观于中弥金，播郁烈于兰堂，在龙见而葩秀，于火中而结房，岂呈芬于芷蕙，将越味于沙棠，咏三闾之披服，美兰佩而荷裳，伊玄匠之有瞻，悦嘉卉于中渠，既晖映于丹墀，亦纳芳于绮疏。,1
Song,王衮,其二,高空有月千门闭，大道无人独自行。,3
Qing,王世荣,聚星堂忆苏公雪夜宴客赋诗,赵宋昔多才，欧公称硕彦。咏雪聚星堂，禁体成创见。那知三十载，重设坡仙宴。四座满高朋，暮云又雪霰。自以老门生，赋诗效白战。声色费推敲，气味烦结撰。琢句净尘氛，追思入素练。后先相辉映，空明总一片。颉颃杜与李，元白何足羡。只今吊遗踪，怅望人不见。韵事无休歇，风流堪眷恋。,6
Yuan,汪睿,予归江左泽往四明,倚闾怜母老，长路望儿归。六载眼中泪，三春身上衣。霜清听雁远，天阔见云飞。海峤连闽越，乌啼月尚微。,4
Song,方有开,点绛唇 钓台,七里滩边，江光漠漠山如戟。渔舟一叶。径入寒烟碧。笑我尘劳，羞对双台石。身如织。年年行役。鱼鸟浑相识。,3
Qing,王元稚,挽张之洞联,立德立言立功，公其具三不朽；曰清曰和曰任，合而称百世师。,6
Yuan,吕诚,浈阳峡山飞来寺,峡山山上飞来寺，绀阁层层树里开。僧璧不随猿女化，梵钟曾逐蜃楼回。万松夹道时闻雨，众壑奔流夜殷雷。犹有昔贤珠玉在，断碑剥落委莓苔。,4
Tang,王继勋,赠和龙妙空禅师,白面山南灵庆院，茅斋道者雪峰禅。只栖云树两三亩，不下烟萝四五年。猿鸟认声呼唤易，龙神降伏住持坚。谁知今日秋江畔，独步医王阐法筵。,2
Song,丘浚,其二,澄霁无涯混一区，似开尘网到华胥。图抨水墨烟昏处，国占清凉月上初。云梦泽宽城邑远，华严川好酒胥疏。祇期摆脱名缰了，来约真仙傍此居。,3
Qing,丁尧臣,阿房,百里骊山一炬焦，劫灰何处认前朝。诗书焚后今犹在，到底阿房不耐烧。,6
Ming,王受甫,题九山壁,一心贪与白云期，解带归来任所之。每过名山经月住，苏门山上更多时。,5
Ming,王润孙,石门山,山光迸玉峡，潭影摇青空。劈开混沌窟，万丈垂长虹。云车捲朱夏，雷鼓轰元冬。乱沫洒苍壁，烟雾旋回风。定知源头水，上与银河通。尘襟一澡雪，神光湛昭融。愿寻博望槎，回涉冯夷宫。汗漫六合外，一笑超鸿濛。,5
Yuan,王畛,其八,提壶劝客饮，布谷催农耕。农耕困耒耜，客饮酣萧筝。劳逸分已定，废兴时改更。物生固如此，天运还循行。,4
Yuan,余善,其四,飘飘天乐下珠庭，又从麻姑降蔡经。麟脯凤脂皆可齧，长镵何必斲松苓。,4
Qing,毛序,挽龚敬五 其一,执友惊沦逝，沾袍涕泫然。卑飞辞捷径，少别即重泉。灯暗匡衡壁，尘淹子敬毡。如君瑚琏器，何可使无年。,6
Ming,王彦泓,寓夜,击柝江城夜，登床倦卸衣。鼠翻书叶响，虫逗烛花飞。匣剑陪孤愤，歌弦杂怨诗。桥南新贵客，嘶马夜深归。,5
Song,王观,高阳台,红入桃腮，青回柳眼，韶华已破三分。人不归来，空教草怨王孙。平明几点催花雨，梦半阑、欹枕初闻。问东君，因甚将春，老却闲人。东郊十里香尘软，旋安排玉勒，整顿雕轮。趁取芳时，共寻岛上红云。朱衣引马黄金带，算到头、总是虚名。莫闲愁，一半悲秋，一半伤春。,3
Qing,王家相,袁浦登舟 其一,风柔水滑橹声轻，人在江南画里行。两岸绿阴舟一叶，果然云树尽多情。,6
Ming,王敬中,送友人赴廉州,乌府才华羡独贤，北风又上孝廉船。箧书尚有陈琳檄，行李都无子敬毡。帆影晓分湘浦月，佩声晴拂隐山烟。壮游万里须乘兴，好著声名到日边。,5
Yuan,周巽,其二,昔人吟咏处，醉草动春蛇。岩石曾为供，溪毛可荐茶。荆留千岁树，桂老九秋花。欲结渊明社，重来惠远家。,4
Tang,宋之问,寿阳王花烛图（一作沈佺期诗）,仙媛乘龙日，天孙捧雁来。可怜桃李树，更绕凤皇台。烛照香车入，花临宝扇开。莫令银箭晓，为尽合欢杯。,2
Qing,方拱乾,九日,郁郁连朝雪，萧萧九日晴。异乡谁送酒，令节但存名。目断天无极，风高沙自惊。莫嫌人迹远，雁迹罢南征。,6
Ming,王士昌,武陵县,武陵城北道，十里接平畴。沙际馀寒敛，湖阴积气浮。丛篁编作户，独木剡为舟。指点仙源近，清溪分外幽。,5
Ming,丁肇亨,冬日与同寅谢午云张四愚蜀僧常伯游华严寺登巢松亭,寺杳不闻钟，林端翠几重。登临饶曲径，坐对有高峰。说剑情方洽，谈禅兴未慵。凭阑一眺远，落日映苍松。,5
NanBei,谢灵运,述祖德诗二首 其一,达人贵自我，高情属天云。兼抱济物性，而不缨垢氛。段生藩魏国，展季救鲁民。弦高犒晋师，仲连却秦军。临组乍不緤，对圭宁肯分。惠物辞所赏，励志故绝人。苕苕历千载，遥遥播清尘。清尘竟谁嗣，明哲垂经纶。委讲辍道论，改服康世屯。屯难既云康，尊主隆斯民。,1
Song,包恢,其二,乳滴珠垂石缀旒，冰清醽绿水鸣球。龙宫凤穴排苍壁，燕垒蜂房涌碧琉。公爱彼山岩石峻，我贪此洞冷泉幽。无双奇观难穷处，便欲留身就隐休。,3
Tang,僧文偃,金屑眼中翳,金屑眼中翳，衣珠法上尘。己灵犹不重，佛视为何人？,2
Tang,吕岩,其三,顿悟黄芽理，阴阳禀自然。乾坤炉里炼，日月鼎中煎。木产长生汞，金烹续命铅。世人明此道，立便返童颜。,2
Song,王旦,赠淳于公归养,年少复家贫，悬车去养亲。铜扉沾美命，䌽服称閒身。纯孝敦时俗，高风似古人。禁林荣华者，羞见二毛新。,3
Ming,王野,柳枝词,江上春深万万枝，含枝带雨尽低垂。不知此物关何事，今古令人怨别离。,5
Yuan,王兰思,题武夷九曲图,一曲溪边一曲仙，棹歌遗响有谁传。西风吹入无声画，来上江东子静船。,4
Ming,王照,赠孝子朱缙,庄前辟地结茅庐，谢却尘缘只看书。舞罢䌽衣称寿后，母慈儿孝乐何如。,5
Ming,叶太叔,过许氏山亭,亭立翠微半，登登趣更长。路经泉石过，身到薜萝藏。近竹衣分色，迎花酒共香。纤埃风不起，清绝涤人肠。,5
Ming,方以智,酒楼赠燕人,燕客善弹筝，悲歌旧有名。近来离别易，不畏断肠声。,5
Ming,王缜,其三,独坐山斋静，孤心转不堪。干戈愁塞北，水旱叹江南。献纳曾何补，咨诹每自惭。民风随次采，佳句亦吾耽。,5
Ming,王立道,送严节推,佐郡声名久，辞家道路难。那堪今日去，犹是昔年官。旌节先春度，爰书入夜看。君平能自卜，留滞不须叹。,5
Yuan,成廷圭,刘庄,刘庄久不到，草树郁苍苍。野艇买瓜果，村坊罗酒浆。水生沙井浅，潮上卤田荒。时共西清老，登高望夕阳。,4
Tang,于结,赋得生刍一束,比玉人应重，为刍物自轻。向风倾弱叶，裛露示纤茎。茜练宜春景，芊绵对雨情。每惭蘋藻用，多谢𦶜兰荣。孺子才虽远，公孙策未行。咨询如不弃，终冀及微生。,2
NanBei,朱超,舟中望月诗,大江阔千里，孤舟无四邻。唯馀故楼月，远近必随人。入风先绕晕，排雾急移轮。若教长似扇，堪拂艳歌尘。,1
Qing,方浚师,肇庆披云楼联,举头天外，高处不胜寒，看修雉骈罗，几叠云山开画本；倚槛风前，壮心殊未已，问元龙在否，千秋湖海共襟期。,6
Tang,王建,赠别唐太师道袭,丱岁便将为肘腋，二纪何曾离一日。更深犹尚立案前，敷奏柔和不伤物。今朝荣贵慰我心，双旌引向重城出。褒斜旧地委勋贤，从此生灵永泰息。,2
Ming,王禹声,送同年郭鹤野还朝四首 其一,仙郎新领度支章，儤直应含汉署香。十道徵求今太急，好将词赋托长扬。,5
Song,王以宁,感皇恩 和才仲西山子,千古洞庭湖，百川争注。雪浪银涛正如许。骑鲸诗客，浩气决云飞雾。背人歌欸乃，凌空去。我欲从公，翩然鹄举。未愿人间相君雨。笭箵短棹，是我平生真语。个中烟景好，烦公句。,3
NanBei,颜之推,古意诗二首 其一,十五好诗书，二十弹冠仕。楚王赐颜色，出入章华里。作赋凌屈原，读书夸左史。数从明月燕，或侍朝云祀。登山摘紫芝，泛江采绿芷。歌舞未终曲，风尘暗天起。吴师破九龙，秦兵割千里。狐兔穴宗庙，霜露沾朝市。璧入邯郸宫，剑去襄城水。未获殉陵墓，独生良足耻。悯悯思旧都，恻恻怀君子。白发窥明镜，忧伤没余齿。,1
Ming,方孝孺,其三,听政忧民切，虚心待士虔。典章皆有㩀，谈笑总堪传。夜月初筵酒，春风广厦毡。小臣怀德处，每忆白驹篇。,5
Qing,僧大须,寄怀蒋宾梅先生,明月照空廊，思君夜正长。遥知百里外，同此九回肠。淮浦何时去，天涯有客望。好诗须寄我，旧约莫相忘。,6
Ming,王子一,金盏儿,你问我甚根芽。甚生涯。我那𥚃看家猿鹤年高大。当门松桧树槎枒。常则是道书堆玉案。仙帔叠青霞。端的个山中閒宰相。林下野人家。,5
Qing,六十七,其八,大块今朝意若何，一时噫气欠调和。惊沙白昼迷红日，骇浪沧溟战碧波。老木倚云舒远籁，寒禽息翼罢清歌。黄昏驻节风初定，依旧青山映素娥。,6
Song,王志道,其七,自从巡尉罢搜茶，便觉山中气象嘉。卖得钱来供饱饭，尚馀醉酒插山花。,3
Ming,尹弼商,挽申叔舟,文章经济两无伦，功重劳多社稷臣。落落胸襟宽似海，汪汪谈笑霭如春。荣家八子皆邦杰，扶柩诸孙总席珍。已矣泰山无所仰，恸将双泪洒清晨。,5
Qing,方陶,月,片月如良友，相看不忍眠。况逢孤馆夜，又是乍晴天。峰迥明残照，霜清净野烟。何人吹玉笛，声落画栏前。,6
Tang,李绛,省试恩赐耆老布帛（一作崔宗诗）,涣汗中天发，殊私海外存。衰颜逢圣代，华发受皇恩。烛物明尧日，垂衣辟禹门。惜时悲落景，赐帛慰馀魂。厚泽沾翔泳，微生保子孙。盛明今尚齿，欢奉九衢樽。,2
Tang,匡山和尚,白牛颂,我有古坛真白牛，父子藏来经几秋。出门直透孤峰顶，回来暂跨虎溪头。,2
Yuan,良震,西湖竹枝词,郎去东征苦未归，妾去采桑长忍饥。养蚕成丝不敢卖，留待织郎身上衣。,4
Ming,尹嘉宾,其三,杏花淡淡柳丝丝，画舸春江听雨时。渐卷鹤洲江色紫，沙鸥睡着不曾知。,5
Qing,尹继善,其二,极目鸿飞处，凌空塔影高。山明如冠玉，崖叠似奔涛。茗碗垆香伴，诗囊酒榼挑。胜游知几度，莫厌马蹄劳。,6
Tang,元结,其三 大回中,樊水欲东流，大江又北来。樊山当其南，此中为大回。回中鱼好游，回中多钓舟。漫欲作渔人，终焉无所求。,2
Ming,史鉴宗,鹧鸪天 咏鹧鸪,何处行春不可怜。鹧鸪啼破落花天。深山古道撑枯木，斜日孤村上冷烟。歌蜀道，怨巴川。纵教行得也凄然。伤心不用频传语，久向江头听杜鹃。,5
Song,王存,覆验馀姚道中,一夫死非命，涤验更两吏。一囚坐法诛，三覆与众弃。去年交阯败，杀戮无贱贵。江淮屡岁眚，积殍沟壑秽。圣人于赤子，爱重若彼至。谨小以遗大，谁其原帝意。,3
Yuan,完泽,其二,堤边三月柳阴阴，湖上春光似海深。游人来往多如蚁，半是南音半北音。,4
Song,槻伯圜,其二,飞饷江淮脱此身，聊寻九锁浣兵氛。笑呼天柱峰前月，共踏栖真洞里云。阴谷神泉霜后王，阳坡灵草雨馀薰。十年洗髓除凡骨，傥契仙翁迈与文。,3
Qing,王畿,太保墩,孤屿潆洄古堞东，溪山胜处着神丛。春浓游屐迷苍雾，月黑渔舟上晚荭。千载国殇存社鼓，百年劳吏听晨钟。于今谁识城乌夜，羌笛横吹击柝中。,6
Yuan,白云山翁,水调歌头,忆分司时节，秋雨正连天。官路满篙流水，舟楫驶如川。陌上漫漫泥潦，徙远马瘏人倦，堪赋去来篇。雪冷梅花萼，春早绿杨颠。问东君，春几许，为君怜。浮生恍如蝶梦，栩栩羡高贤。客里渐磨岁月，两眼青山图画，松翠看云眠。安得王乔术，飞舄颇通元。,4
Qing,王策,其二 归燕,去向潇湘路若何，乱云如墨水如罗。痴心识著江南好，只道朱门世上多。,6
Yuan,李士瞻,其二,风雨潇潇鸡乱呼，使君无奈赋归欤。草玄易觅扬雄宅，到寺难求太史书。白发词臣还秘省，紫苞威凤耀云裾。会看同住京华日，退食时时一起予。,4
Tang,朱湾,七贤庙,常慕晋高士，放心日沈冥。湛然对一壶，土木为我形。下马访陈迹，披榛诣荒庭。相看两不言，犹谓醉未醒。长啸或可拟，幽琴难再听。同心不共世，空见藓门青。,2
Yuan,汪元量,其十九,春去雨方歇，水流花自飞。人生蝼蚁梦，世道犬羊衣。日月东西驿，乾坤阖辟扉。斯令无二子，空有首阳薇。,4
Song,万俟咏,忆秦娥 别情,千里草，萋萋尽处遥山小。遥山小，行人远似，此山多少？天若有情天亦老，此情说便说不了。说不了，一声唤起，又惊春晓。,3
Yuan,吴师道,寄张子长,落落长遭俗子憎，别来怀抱向谁倾。有时错莫呼张丈，无力吹嘘荐贾生。叱石山中寻药侣，玩云林下读书声。知君亦有逍遥兴，肯与卑栖叹不平。,4
Qing,王揆,读山翁大师新蒲绿依韵柬寄,江头父老话兴亡，蒲柳春光又十霜。徒有子规愁望帝，更无鹦鹉忆明皇。唐陵麦饭悲寒食，汉腊桑门祝上方。指示旁人尽流涕，讲堂钟鼓暮云黄。,6
Tang,朱庆馀,送张景宣下第东归（归扬州觐省）,归省值花时，闲吟落第诗。高情怜道在，公论觉才遗。春雨连淮暗，私船过马迟。离心可惆怅，为有入城期。,2
Tang,丘为,左掖梨花（同王维、皇甫冉赋）,冷艳全欺雪，馀香乍入衣。春风且莫定，吹向玉阶飞。,2
Ming,僧大壑,荪谷,曲磴馀苍藓，危梁度碧云。山深溪屡合，树密径斜分。佛火寒犹见，僧钟昼不闻。空留争席处，野老自为群。,5
Qing,方朝,力田,躬耕习农时，岂敢称高蹈。侯门不可干，聊以从吾好。方春理耒耜，随时调水潦。布衣足掩形，茅檐频洒扫。日暮耕者还，斗酒相欢劳。四云有常功，吾生复何校。仓庚鸣桑林，唤我荷锄子。雨泽一以降，耕作从兹始。黄犊分我劳，葛条系我履。行行石梁畔，涧道多新水。草花纷芳菲，山光无表里。乘闲偶汉眄，木末春云起。,6
Song,王奕,题池州邮亭,驿堠珠连辏北燕，西风落日几枝蝉。唐仪汉令碑上下，楚馆秦邮世后先。新柳不知迎送事，短藜聊信去来缘。如今亭长皆民尹，那复圯桥更授编。,3
Ming,王邦畿,秋雨怀山中人,葭菼日以长，袅袅在中阿。之子何为者，秋来不我过。雁声悲远陌，云气暗长河。好护山中桂，今年风雨多。,5
WeiJin,曹丕,见挽船士兄弟辞别诗（乐府作折杨柳行。）,郁郁河边树，青青野田草。舍我故乡客，将适万里道。妻子牵衣袂，抆泪沾怀抱。还附幼童子，顾托兄与嫂。辞诀未及终，严驾一何早。负笮引文舟，饱渴常不饱。谁令尔贫贱，咨嗟何所道。,0
WeiJin,左思,蜀都赋,有西蜀公子者，言于东吴王孙，曰：「盖闻天以日月为纲，地以四海为纪。九土星分，万国错跱。崤函有帝皇之宅，河洛为王者之里。吾子岂亦曾闻蜀都之事欤？请为左右扬榷而陈之。夫蜀都者，盖兆基于上世，开国于中古。廓灵关以为门，包玉垒而为宇。带二江之双流，抗峨眉之重阻。水陆所凑，兼六合而交会焉；丰蔚所盛，茂八区而庵蔼焉。于前则跨蹑犍牂，枕輢交趾。经途所亘，五千馀里。山阜相属，含溪怀谷。岗峦糺纷，触石吐云。郁葐蒀以翠微，崛巍巍以峨峨。干青霄而秀出，舒丹气而为霞。龙池𤀰瀑濆其隈，漏江伏流溃其阿。汨若汤谷之扬涛，沛若蒙汜之涌波。于是乎邛竹缘岭，菌桂临崖。旁挺龙目，侧生荔枝。布绿叶之萋萋，结朱实之离离。迎隆冬而不凋，常晔晔以猗猗。孔翠群翔，犀象竞驰。白雉朝雊，猩猩夜啼。金马骋光而绝景，碧鸡倏忽而曜仪。火井沈荧于幽泉，高爓飞煽于天垂。其间则有虎珀丹青，江珠瑕英。金沙银砾，符采彪炳，晖丽灼烁。于后则却背华容，北指昆崙。缘以剑阁，阻以石门。流汉汤汤，惊浪雷奔。望之天回，即之云昏。水物殊品，鳞介异族。或藏蛟螭，或隐碧玉。嘉鱼出于丙穴，良木攒于褒谷。其树则有木兰梫桂，𣏌櫹椅桐，棕枒楔枞。楩楠幽蔼于谷底，松柏蓊郁于山峰。擢脩干，竦长条。扇飞云，拂轻霄。羲和假道于峻歧，阳鸟回翼乎高标。巢居栖翔，聿兼邓林。穴宅奇兽，窠宿异禽。熊罴咆其阳，雕鹗鴥其阴。猿狖腾希而竞捷，虎豹长啸而永吟。于东则左绵巴中，百濮所充。外负铜梁于宕渠，内函要害于膏腴。其中则有巴菽巴戟，灵寿桃枝。樊以蒩圃，滨以盐池。𧌽蛦山栖，鼋龟水处。潜龙蟠于沮泽，应鸣鼓而兴雨。丹沙赩炽出其坂，蜜房郁毓被其阜。山图采而得道，赤斧服而不朽。若乃刚悍生其方，风谣尚其武。奋之则賨旅，玩之则渝舞。锐气剽于中叶，蹻容世于乐府。于西则右挟岷山，涌渎发川。陪以白狼，夷歌成章。坰野草昧，林麓黝倏。交让所植，蹲鸱所伏。百药灌丛，寒卉冬馥。异类众夥，于何不育？其中则有青珠黄环，碧砮芒消。或丰绿荑，或蕃丹椒。麋芜布濩于中阿，风连莚蔓于兰皋。红葩紫饰，柯叶渐苞。敷蕊葳蕤，落英飘飖。神农是尝，卢跗是料。芳追气邪，味蠲疠痟。其封域之内，则有原隰坟衍，通望弥博。演以潜沬，浸以绵雒。沟洫脉散，疆里绮错。黍稷油油，粳稻莫莫。指渠口以为云门，洒滮池而为陆泽。虽星毕之滂沱，尚未齐其膏液。尔乃邑居隐赈，夹江傍山。栋宇相望，桑梓接连。家有盐泉之井，户有橘柚之园。其圆则有林檎枇杷，橙柿梬楟。榹桃函列，梅李罗生。百果甲宅，异色同荣。朱樱春熟，素柰夏成。若乃大火流，凉风厉。白露凝，微霜结。紫梨津润，榛栗罅发。蒲陶乱溃若榴竞裂。甘至自零，芬芬酷烈。其园则有蒟蒻茱萸，瓜畴芋区。甘蔗辛姜，阳蓲阴敷。日往菲薇，月来扶疏。任土所丽，众献而储。其沃瀛则有攒蒋丛蒲，绿菱红莲。杂以蕴藻，糅以蘋蘩。总茎柅柅，裛叶蓁蓁。蕡实时味，王公羞焉。其中则有鸿俦鹄侣，䳲鹭鹈鹕。晨凫旦至，候雁衔芦。木落南翔，冰泮北徂。云飞水宿，哢吭清渠。其深则有白鼋命鳖，玄獭上祭。鳣鲔鳟鲂，鳀鳢鲨鲿。差鳞次色，锦质报章。跃涛戏濑，中流相忘。于是乎金城石郭，兼匝中区。既丽且崇，实号成都。辟二九之通门，画方轨之广涂。营新宫于爽垲，拟承明而起庐。结阳城之延阁，飞观榭乎云中。开高轩以临山，列绮窗而瞰江。内则议殿爵堂，武义虎威。宣化之闼，崇礼之闱。华阙双邈，重门洞开。金铺交映，玉题相晖。外则轨躅八达，里闬对出。比屋连甍，千庑万室。亦有甲第，当衢向术。坛宇显敞，高门纳驷。庭扣钟磬，堂抚琴瑟。匪葛匪姜，畴能是恤。亚以少城，接乎其西。市廛所会，万商之渊。列隧百重，罗肆巨千。贿货山积，纤丽星繁。都人士女，袨服靓妆。贾贸墆鬻，舛错纵横。异物崛诡，奇于八方。布有橦华，面有桄榔。邛杖传节于大夏之邑，蒟酱流味于番禺之乡。舆辇杂沓，冠带混并。累毂叠迹，叛衍相倾。喧哗鼎沸，则哤聒宇宙；嚣尘张天，则埃壒曜灵。阛阓之里，伎巧之家。百室离房，机杼相和。贝锦斐成，濯色江波。黄润比筒，籯金所过。侈侈隆富，卓郑埒名。公擅山川，货殖私庭。藏镪巨万，鎃摫兼呈。亦以财雄，翕习边城。三蜀之豪，时来时往。养交都邑，结俦附党。剧谈戏论，扼腕抵掌。出则连骑，归从百两。若其旧俗，终冬始春。吉日良辰，置酒高堂，以御嘉宾。金罍中坐，肴槅四陈。觞以清醥，鲜以紫鳞。羽爵执竞，丝竹乃发。巴姬弹弦，汉女击节。起西音于促柱，歌江上之飉厉。纡长袖而屡舞，翩跹跹以裔裔。合樽促席，引满相罚。乐饮今夕，一醉累月。若夫王孙之属，郤公之伦。从禽于外，巷无居人。并乘骥子，俱服鱼文。玄黄异校，结驷缤纷。西踰金堤，东越玉津。朔别期晦，匪日匪旬。蹴蹈蒙笼，涉𨆍寥廓。鹰犬倏眒，罻罗络幕。毛群陆离，羽族纷泊。翕响挥霍，中网林薄。屠麖麋，剪旄麈。带文蛇，跨彫虎。志未骋，时欲晚。追轻翼，赴绝远。出彭门之阙，驰九折之坂。经三峡之峥嵘，蹑五屼之蹇浐。戟食铁之兽，射噬毒之鹿。皛貙氓于葽草，弹言鸟于森木。拔象齿，戾犀角。鸟铩翮，兽废足。殆而朅来，相与第如滇池，集于江洲。试水客，舣轻舟。娉江婓，与神游。罨翡翠，钓鰋鲉。下高鹄，出潜虬。吹洞箫，发棹讴。感鲟鱼，动阳侯。腾波沸涌，珠贝汜浮。若云汉含星，而光耀洪流。将飨獠者，张帟幕，会平原。酌清酤，割芳鲜。饮御酣，宾旅旋。车马雷骇，轰轰阗阗。若风流雨散，漫乎数百里间。斯盖宅土之所安乐，观听之所踊跃也。焉独三川，为世朝市？若乃卓荦奇谲，倜傥罔已。一经神怪，一纬人理。远则岷山之精，上为井络。天帝运期而会昌，景福肸飨而兴作。碧出苌弘之血，鸟生杜宇之魄。妄变化而非常，羌见伟于畴昔。近则江汉炳灵，世载其英。蔚若相如，皭若君平。王褒韡晔而秀发，杨雄含章而挺生。幽思绚道德，摛藻掞天庭。考四海而为俊，当中叶而擅名。是故游谈者以为誉，造作者以为程也。至乎临谷为塞，因山为障。峻岨塍埒长城，豁险吞若巨防。一人守隘，万夫莫向。公孙跃马而称帝，刘宗下辇而自王。由此言之，天下孰尚？故虽兼诸夏之富有，犹未若兹都之无量也」。,0
Qing,王式丹,其二,出郊春意早，即目得清幽。绿入杨枝浅，青苏菜甲柔。迷离谁覆鹿，安稳是骑牛。最爱忘机侣，相将赋海鸥。,6
WeiJin,缪袭,藉田赋 其一,诏句芒使掌历兮，敕羲仲以农期。仪晨祥而举趾兮，乐田祖以豳诗。喜载芟之千禄兮，美振古之如兹。,0
Tang,王枢,和严恽落花诗,花落花开人世梦，衰荣闲事且持杯。春风底事轻摇落，何似从来不要开。,2
Yuan,岳伯川,么篇,那𥚃想夫妻往日心厮恋。也是前世前缘。嘱付你小业冤。听爷劝。您娘别寻了缱绻。带云：若有人与你金银钱物呵。唱：你是必休是必休接受买服钱。,4
Song,王仲敏,其二,匆匆乘诏解行舟，早晚重来此地游。今日湖山诗似杜，当年庠序学如丘。烟波初入朝宗浦，风月还思望海楼。红旆碧幢留不住，空馀遗爱在南州。,3
Qing,王沄,仲春大雪漫效元人体题顾寄园仿右丞江上七树 其一,七十风流老画师，练裙纨扇竹枝辞。无端催却春归去，独剪孤镫对墨池。,6
Ming,王泰际,清明醉步,寒食能晴仅有天，扶携筐罍踏春田。生人分醉黄泉酒，宿火重温青墓烟。无味强从欢笑侣，自明非复冶游年。良辰动是添愁思，理发支颐一榻前。,5
Ming,僧大遂,怀圆印师兄,梅花开准合，梅子熟犹分。不住是真性，随栖如片云。只将诗拟见，岂有信相闻。想得悬瓢处，吟僧自一群。,5
Qing,王广心,寄怀张鞠存年兄 其一,黄叶秋蝉忽满林，客愁况是别离侵。张骞槎去明河隔，贾傅书来痛哭深。渐有清霜浮画角，更无流水入瑶琴。谁怜此夜淮南梦，丛桂青青露不禁。,6
Ming,毛宪,题扇,云山拥前溪，竹树傍厓石。晴风驾扁舟，兴到任所适。水色与天光，上下涵一碧。习静久忘机，鱼鸟亦驯格。谁知至乐心，物类固无隔。,5
Ming,王立道,题画,结宅千峰里，真堪与世违。云来似招隐，鸟下为忘机。花径缘溪窄，茶烟带雨霏。有时还隐几，应是灌园归。,5
Ming,毛沂,黑惠江渡,江畔青青草，江汀白白蘋。江云春树暮，愁杀渡江人。,5
Ming,王懋明,毛氏楼居即事,楼居山郭外，登眺起幽思。片雨沉江暗，孤烟上岭迟。雁还逢寄字，花发滞归期。远念吴山胜，春游恐后时。,5
Yuan,叶朱,冬日,寒冬飞暖雨，此固未肯晴。狂风忽伸威，日影舒微明。平林声怒号，落叶堆空庭。三两雁南翔，嘹唳云边鸣。幽人抱膝吟，骚屑百感生。隆冬极寒冱，草木伤彫零。枯根与秃干，中有春意萌。丈夫暂憔悴，试推造化情。,4
Tang,僧慧光,颂 其一,心静愁难入，无忧祸不侵。道高龙虎伏，德重鬼神钦。,2
Qing,王顼龄,其二,筹边屹屹建高楼，两岸灰飞赤壁舟。首恶暂稽军鼓衅，遗俘难免槛车幽。早擒孟获趋滇水，急断卢循入广州。万里长江消坼堠，直从楚尾至吴头。,6
Ming,王懋明,宿玉阳山房,涧道行转深，余霞灭残景。然灯宿山房，枕席云泉冷。始知玉潭隈，乃有真仙境。翠微一磬幽，霁月寥天静。叶落霜渐寒，秋高夜弥永。不寐若有怀，啼鼯下松岭。,5
Qing,王璋,减字木兰花 春恨,箫声笛韵。多少离情谁借问。雨密云流。残梦关心懒下楼。深沉小院。猛拍栏杆人不见。欲寄音书。无奈西风雁影疏。,6
Yuan,甘复,陈氏馆书怀,阶树夕含雾，冥冥鸟栖时。临轩独不寐，见月有馀悲。旧游已陈迹，素志倍前期。守道古多贱，高世俗恒嗤。君门献璞人，则足终何为。沮溺共忘世，千载名永垂。薄才弃时用，窜迹宜东菑。明朝择广野，茇舍依茅茨。,4
Yuan,王吉昌,万年春,浩气流行，绵绵拥簇真禅定。颐神兴。杳冥难醒。凝结玄黄孕。造化圆空，剔透灵台莹。能常应。木童形胜。稳步云霞径。,4
Tang,李范,句,清猿啼远木，白鸟下前滩。鹤归秋汉远，人去草堂空。虽当南北路，不碍往来人。钓叟无机沙鸟睡，禅师入定白牛闲。天涯故友无来信，窗外拒霜空落花。,2
WeiJin,许询,枕赋,制为素枕，聊以偃仰。尔乃六安其形，展转唯拟。抚引应适，永御君子。,0
Yuan,危素,送吴德谦游京兼问草庐先生起居,迢迢驿路客船轻，直北关山是帝京。海岛夷人皆向化，翰林学士入论经。云连朔漠瞻天近，秋满淮河见水清。问讯吴公应好在，夜深遥望少微星。,4
Yuan,王国器,踏莎行 绣床凝思,翠藻文鸳，交枝连理。金针停处浑如醉。杨花一点是春心，鹃声啼到人千里。唤醒离魂，犹疑梦里。此情恰似东流水。云窗雾阁没人知，绡痕浥透红铅泪。,4
NanBei,陆倕,其四,硕学如市，高生间出。济济横经，祁祁负帙。文参孔囿，玄游老室。先易后难，功倍师逸。,1
Ming,方文,客有教予谨言者，口占谢之,野老生来不媚人，况逢世变益嶙峋。诗中愤懑妻常戒，酒后颠狂客每嗔。自分余年随运尽，却无奇祸赖家贫。从今卜筑深山里，朝夕渔樵一任真。,5
Yuan,尹廷高,信安送友归开化,客里复送客，君西我亦东。相逢机易失，欲别意难穷。杨柳津亭绿，桃花野渡红。不堪回首处，江上雨濛濛。,4
Tang,克符道者,吉州鲤,五天慈雨细，师得润禅林。碧眼千灯印，清源一派心。有涯来夐远，无底更深沉。别嗣曹溪后，众人仰德音。,2
Yuan,朱浚,寄友,溪月知相忆，江云约共吟。夜船书一纸，飞过赤枫林。,4
Qing,王家相,水车谣 其一,米有麦有，门前桑枣槐榆柳。赍钱买水牛，收秫酿春酒。南邻杯盘邀社叟，北邻箫鼓迎新妇。夜户不闭风大同，余一余三复余九。米有麦有。,6
Ming,王佑,自城陵遣阮庚上桂林候侄伯贞挈家过峡州却图入蜀追赋二首 其一,遣尔迎妻子，残冬到峡州。潇湘俱便道，滟滪正安流。书挈毋遗坠，舟行莫滞留。莺花春二月，相见锦城楼。,5
Yuan,杜本,暮春遣怀,东风吹尽满林花，底用无涯始有涯。饮量素悭难止酒，客怀虽恶少思家。已谙世味荼如荠，未信仙人枣似瓜。为爱绿阴春昼永，出门转觉换年华。,4
Tang,王绩,性不好治产兴后言怀,自有人间分，何须郭外田？和光游聚落，独兴入山泉。河曲编萧坐，灵台结絮眠。还应多藏客，辛苦没残年。,2
Yuan,撖降,过沙井,沙沈石马废城秋，剑钺寒生古戍楼。平日只疑无蜀道，此行何处问荆州？山连海塞从西断，水界龙荒尽北流。一曲商歌才夜半，朔风吹雪望牛头。,4
NanBei,王瑳,长相思,长相思。久离别。两心同忆不相彻。悲风凄。愁云结。柳叶眉上销。菱花镜中灭。雁封归飞断。鲤素还流绝。,1
Ming,尤谦,送正言弟赴遂安任,昔贤勤学道，道在无百里。何论秀与顽，斯民皆赤子。宁为质朴全，勿为狙诈使。毋喜于近功，务几于上理。酷吏不可为，俗吏亦云耻。鸾凤所发轫，未尝非荆枳。守官如守身，饮汝以吴水。勉旃勖自今，期与古人齿。,5
Tang,僧灵一,春日山斋,野径东风起，山扉度日开。晴光拆红萼，流水长青苔。逋客殊未去，芳时已再来。非关恋春草，自是欲裴回。,2
Yuan,邾经,娄东述怀寄示龙门上人玉山居士,寂寞娄东寺，经过岁暮时。后凋松柏古，乱点石苔滋。方外尊吾友，龙门得老琦。十年今几遇，早岁故相知。震泽三江入，虹桥五色垂。水西春酒熟，花下晚尊移。联句应题竹，留餐更折葵。那知俱是客，各以业为师。莲社招呼费，茅堂出处卑。也驰支遁马，而向习家池。何物讥臣朔，如人怪舞逵。遂令兄弟急，岂但友生疑。落落情偏好，悠悠事莫期。参商天上路，萍梗海之涯。向忆身犹白，前修道不缁。君攀狮子座，我把桂花枝。吴子非无学，周胥亦有为。龙泉终再合，豹管未容窥。泥滑双扶屐，灯明共弈棋。笑言方款合，交谊更坚持。好客囊羞涩，捐人佩陆离。初筵俄列豆，屡舞竟扬觯。醉揖都轻别，醒吟每重思。优哉聊复尔，舍此欲何之。伐木鸣幽鸟，椷筒寄阿谁。玉山投美璞，珠水照摩尼。为说饶清事，从游尽白眉。载观名胜集，多是故人诗。自笑如张翰，何烦识项斯。江帆风去逆，林馆雨留迟。紫砚玄香润，纹窗棐几宜。翔鸾开粉纸，直发引乌丝。燕坐书成癖，穷探字识奇。雄文《毛颖传》，小隶《武梁祠》。韩柳文章在，云龙上下随。两家才并立，千喙语难追。小子真狂简，前贤讵点嗤。百金宁取直，三绝且闻痴。漫与非神品，居然奉令仪。异时倾孔盖，八字读曹碑。回首高飞隼，行歌倒接䍦。剡溪归尽兴，泌水乐忘饥。野阁延疏广，韦编拾散遗。儒冠傲轩冕，农耒力畬菑。明月怀人远，长林鼓瑟悲。平常要久契，翻覆讶群儿。愿把平生意，毋求小有疵。矢心同白水，披腹献丹墀。把袂寒潮上，还家夜雪吹。上人逢顾恺，冯谢拙言词。,4
NanBei,萧悫,秋思诗,清波收潦日，华林鸣籁初。芙蓉露下落，杨柳月中疏。燕帏缃绮被，赵带流黄裾。相思阻音息，结梦感离居。,1
Tang,司空曙,过庆宝寺（一作耿湋诗，题作废宝光寺。）,黄叶前朝寺，无僧寒殿开。池晴龟出曝，松暮鹤飞回。古井碑横草，阴廊画杂苔。禅宫亦销歇，尘世转堪哀。,2
WeiJin,谢混,游西池诗,悟彼蟋蟀唱，信此劳者歌。有来岂不疾，良游常蹉跎。逍遥越城肆，愿言屡经过。回阡被陵阙，高台眺飞霞。惠风荡繁囿，白云屯曾阿。景昃鸣禽集，水木湛清华。褰裳顺兰沚，徙倚引芳柯。美人愆岁月，迟暮独如何。无为牵所思，南荣戒其多。,0
NanBei,虞羲,数名诗,一去濠水阳，连翩远为客。二毛飒已垂，家贫无所择。三径日荒疏，遥人心不怿。四豪不降意，何事黄金百。五日来归者，朱轮竟长陌。六郡轻薄儿，追随穷日夕。七发动音容，宾从纷奕奕。八表服英严，光光满坟籍。九流意何以，守玄遂成白。十载职不移，来归落松柏。,1
Yuan,吴师道,为叶敬甫赋母线石,密密线缝裳，依依石在匡。石如心不转，线与恨俱长。尚想精神聚，宁容发体伤。殷勤珍袭意，尔后永毋忘。,4
Ming,史旌贤,华严洞,古洞谁初辟，翛然无住心。偶缘丹灶入，因识白云深。风铎传空谷，松铙落梵音。贤愚如许辈，吾意正萧森。,5
Qing,方鹤斋,其八,罢官胡不买归舟，泛梗回波去复留。草阁听秋来阵马，蓬居近水狎群鸥。故人万里仍青眼，今日三公尽黑头。莫向山林问深浅，白云如海入边愁。,6
Yuan,朱武,题张子正春雨鸣鸠图,东风帘捲小红楼，三月梨花叫锦鸠。曾得玉人将凤管，隔花低按小梁州。,4
Ming,王志坚,读宋史张浚传二首 其一,一立彤墀喙便长，有时鲍老也当场。富平未起符离又，可悔弹文到李纲。,5
Ming,方大猷,满江红,太白楼头，登临处、河流一曲。见千樯锦缆，万间茅屋。偶触胸中多块垒，难禁尘尾霏珠玉。正当风小坐好梧桐，侵衣绿。何时食，紫桑菊。何年起，雷阳竹。似目前颠倒，判谁荣辱。扪虱空閒王氏手，闻鸡早蹴刘生足。愿追随、大纛共功名，帷筹熟。,5
Ming,王一鸣,可叹,可叹羁栖地，谁高簿领名。醉乡有天地，大事问公卿。江缩龙堪蛰，山深虎自耕。十年路傍月，犹照逐臣缨。,5
Ming,王济,其三,锦标夺得有谁争，跪向君王自报名。宣索宫花亲自插，连呼万岁两三声。,5
WeiJin,潘岳,为贾谧作赠陆机诗,肇自初创，二仪絪缊。粤有生民，伏羲始君。结绳阐化，八象成文。芒芒九有，区域以分。（一章）神农更王，轩辕承纪。画野离疆，爰封众子。夏殷既袭，宗周继祀。绵绵瓜瓞，六国互峙。（二章）强秦兼并，吞灭四隅。子婴面榇，汉祖膺图。灵献微弱，在涅则渝。三雄鼎足，孙启南吴。（三章）南吴伊何，僣号称王。大晋统天，仁风遐扬。伪孙衔璧，奉土归疆。婉婉长离，凌江而翔。（四章）长离云谁，咨尔陆生。鹤鸣九皋，犹载厥声。况乃海隅，播名上京。爰应旌招，抚翼宰庭。（五章）储皇之选，实简惟良。英英朱鸾，来自南冈。曜藻崇正，玄冕丹裳。如彼兰蕙，载采其芳。（六章）藩岳作镇，辅我京室。旋反桑梓，帝弟作弼。或云国宦，清涂攸失。吾子洗然，恬淡自逸。（七章）廊庙惟清，俊乂是延。擢应嘉举，自国而迁。齐辔群龙，光赞纳言。优游省闼，珥笔华轩。（八章）昔余与子，缱绻东朝。虽礼以宾，情通友僚。嬉娱丝竹，抚鞞舞韶。修日朗月，携手逍遥。（九章）自我离群，二周于今。虽简其面，分著情深。子其超矣，实慰我心。发言为诗，俟望好音。（十章）欲崇其高，必重其层。立德之柄，莫匪安恒。在南称柑，度北则橙。崇子锋颖，不颓不崩。（十一章）,0
Ming,左赞,其二,花甲重逢贺客都，无声诗意有声图。我来亦效长生颂，重赋扁舟放五湖。,5
Yuan,王明嗣,龙首关,万里云南道，壮哉龙首关。气吞西洱水，势轧点苍山。天矫盘青秀，蜿蜒跃碧潺。地灵吁可駴，天险邈难攀。井络称雄镇，坤维倚大闲。周章无六诏，俯仰了群蛮。圣代提封阔，元戎遴选难。度辽推世胄，越巂靖神奸。虎节先推毂，犀毗响赐环。铭功崖畔石，宁羡玉门班。,4
Ming,王瓒,题烂柯山,不逢仙子敲棋局，犹见樵夫上翠微。曲径巉岩龙骨转，寥天空阔鹤群飞。,5
Ming,王彦泓,京口不寐作,行役暮江边，寒袍未贮绵。灯残聊假寐，酒薄不成眠。霜气严侵被，冰声劲刺船。平生惆怅事，俱到四更前。,5
Ming,尹琦,江村晚步,散步出门去，行行怯晚风。隔溪多浣女，前棹一渔翁。返鸟依林密，微云绕岭蒙。我游亦已久，归去与谁同。,5
Qing,王日杏,其二,僧舍茶烟满竹扉，绳床暂憩亦忘机。萸香菊淡人无语，听到哀蝉落叶希。,6
Yuan,尹廷高,壬午秋自翁村回奕山三首 其一,竟别桑乾水，归并却似家。春风故巢燕，夜雨废池蛙。石径曾栽菊，砖垆旧煮茶。自怜萍梗迹，何日定生涯。,4
Song,王安石,题雱祠堂①,斯文实有寄，天岂偶生才。一日凤鸟去，千秋梁木摧。烟留衰草恨，风造暮林哀。岂谓登临处，飘然独往来。,3
Yuan,周密,清心楼晚眺,霜空澄晚景，高处眼增明。幽草生官舍，秋霖坏古城。远山围野阔，飞鸟与云平。拟作登楼赋，依然故国情。,4
Song,方惟深,明教院,宝刹临苍峡，门迎万里船。湍声沉鸟语，岸沫拥蛟涎。朝供收崖栗，宵瓶煮石泉。平生林壑趣，向此合留连。,3
Yuan,牧常晁,西江月,四大一身假合，六根五蕴阴邪。一元阳处是吾家。休认形骸野马。内院神京须出，天堂地狱空华。玄玄难测此幽遐。妙用有谁知者。,4
Ming,文贵,还湘上故里与父老宴集褚公祠,马邑龙堆白草肥，牙旌高卷塞鸿稀。还乡为报浮湘客，飞鸟依人已倦归。,5
Qing,尹会一,居庸关,莽莽关山起暮愁，乱云层叠隐危楼。雕弧控满清宵月，画角吹残紫塞秋。旅梦无端空索莫，归心何事更夷犹。燕南碧草还飞蝶，已见桑乾带雪流。,6
Qing,方荫华,登大观亭谒余忠宣墓,芳亭犹是古乾坤，想见当年碧血痕。叠叠江山存浩气，重重烟水吊忠魂。四围绿树依神宇，千载啼乌泣墓门。江上丛祠频报赛，知公威德到今存。,6
Song,番阳布衣,书中山驿壁,回头四十五年非，无赖秋光满客衣。可惜吴中莼菜好，陆机张翰不同归。,3
Ming,王立道,前汤庵,僻地多逢寺，秋花满石坛。僧閒缝衲坐，客到出门看。失姓离群久，躬耕乞食难。清言殊未厌，车马去长安。,5
Yuan,王丹桂,心月照云溪,五峰挺秀，滴翠岚光腻。气势压沧溟，对烟浪、云涛无际。碧岩深处，腌映道人家，忘宠辱，绝骄矜，勘破人间世。野情幽兴。谁羡公卿贵。闲运妙玄机，看虎龙、盘旋作戏。婴娇女姹，欢笑庆金丹，功成去，步云霓，显我嘉祥瑞。,4
Song,王槐建,水龙吟 送人归武夷,武夷一片闲云，被风吹落清原顶。溪梅馥馥，飞来相傍，不嫌凄冷。瓦釜争鸣，丝桐一曲，满城倾听。奈阳春未了，骊驹已驾，桐阴底、梦魂醒。何限吟笺赋笔，甚乡心、分却清兴。鳌峰胜处，遥知风月，属谁管领。邂逅何时，无穷事业，有穷光景。但相期、不负初心，此外分、皆前定。,3
Ming,王新,书台瀑布,节使书台山上头，读书人去几千秋。惟留滚滚词源在，散作玉虹天际流。,5
Song,史浩,次韵恩平郡王游山登寺中小阁,天边倚萧寺，小阁翠微中。烟霭三峰秀，松杉一径通。潮音从耳悟，尘虑转头空。堪笑林间弋，犹思落塞鸿。,3
Yuan,杜敩,虹梯关,石崖攀天，仄磴千回。丘隅塞明，俯临蔽霾。铁壁勾连，谽谺中开。观者骇魄，行子心摧。互如长虹，横绝天阶。彼昏者氓，肆其喧豗。爰据岩险，以抗震雷。卒干天刑，亦孔之哀。太行之阿，大河之隈。关门弗严，惟帝念哉。北山有石，南山有材。经之营之，突焉崔嵬。侍臣作铭，以诏后来。,4
Yuan,汪庄,寄友,觉来一怅望，幽兴知有期。炊烟出深竹，暮雨鸣清池。翩翩归林翮，澹澹遥山姿。行吟偶成咏，奉以寄所思。未足道平素，聊慰别经时。,4
NanBei,鲍照,代苦热行,赤阪横西阻，火山赫南威。身热头且痛，鸟坠魂来归。汤泉发云潭，焦烟起石圻。日月有恒昏，雨露未尝晞。丹蛇逾百尺，玄蜂盈十围。含沙射流影，吹盅病行晖。瘴气昼熏体，菵露夜沾衣。饥猿莫下食，晨禽不敢飞。毒淫尚多死，度泸宁具腓。生躯蹈死地，昌志登祸机。戈船荣既薄，伏波赏亦微。爵轻君尚惜，士重安可希。,1
Ming,王圭,其二,儒林分席春生座，射圃旋车月满溪。暂憩棠阴人爱树，无言李下自成蹊。恩光新拜宫壶赐，姓字多应御笔题。但得明良千载遇，腐儒何恨老幽栖。,5
Ming,王养端,其二,二月皇州春事稀，玉堤琼榭尽芳菲。农官夜候馣寔降，苑监朝供苜蓿肥。宝盖拂云双凤集，衮衣浮日六龙飞。山人无路将芹曝，拟傍台阶颂紫微。,5
Qing,尤侗,其二,一井青山下晚汀，萧萧蒲柳望秋零。十三楼上人吹笛，五丈原前夜落星。渔棹绕残深浅渡，雁行排过短长亭。闲来行乐无余事，删得茶经又酒经。,6
Qing,王豸来,贺新凉 黑龙潭即席送陆金粟归锡山,静气横书卷。恰相逢、明朝又别，柔肠难遣。把酒与君亲析柳，柳外夕阳如泫。魂脉脉、谩题银茧。蓟北江南明月共，测离情、千尺澄潭浅。帆无恙，河桥展。胜游欢宴忘尊显。倒清樽、松云横断，草茵藉扁。一阕骊歌珠泪咽，珍重寄书黄犬。千里目、徘徊不免。渺渺黄河双桨下，忆江南、好景渔樵典。南浦恨，凭谁剪。,6
Tang,存初公,天池寺,汉王峰上拥楼台，万绿阴中石镜开。明月和僧窗外立，天风吹鹤日边来。一匡翠岫烟霞好，九迭云屏海岳魁。爽气荡空尘世少，仙人为我洗茶杯。,2
Ming,文肇祉,早起,晓起露光沃，熙微景物鲜。窗间蝇击纸，庭际草含烟。短发频看镜，残星犹在天。虚斋绝尘想，坐久意澄然。,5
Tang,朱存,金陵览古 东山,镇物高情济世才，欲随猿鹤老岩隈。山花处处红妆面，髣髴如初拥妓来。,2
Tang,僧谦光,赏牡丹应教（一作看牡丹）。（一作殷益诗）,拥衲对芳丛，由来事不同。鬓从今日白，花似去年红。艳异随朝露，馨香逐晓风。何须对零落，然后始知空。,2
Song,王岩叟,和公齐临替有感见寄,孤宦边城遇众贤，及瓜能不动依然。风号古木叶堆地，云搅遥山水拍天。篱菊开时寒有信，宾鸿过后暑无权。古今惜别君须念，乘暇何妨倒酒船。,3
WeiJin,孙绰,诗,野马闲于羁，泽雉屈于樊。神王自有所，何为人事间。,0
Yuan,汪广洋,露坐,愁极觉宵永，坐深知露凉。遣时聊命酒，爱月屡移床。北斗回杓近，高城下漏长。愧非疏附者，抚事即苍茫。,4
WeiJin,杨戏,其二 诸葛丞相,忠武英高，献策江滨。攀吴连蜀，权我世真。受遗阿衡，整武齐文。敷陈德教，理物移风。贤愚竞心，佥忘其身。诞静邦内，四裔以绥。屡临敌庭，实耀其威。研精大国，恨于未夷。,0
Yuan,上官伯圭,上秦王伯颜太师右丞相,今代麒麟第一功，勋王师相锡秦封。作为霖雨三农望，旋转乾坤万国宗。龙虎台前春盎盎，凤皇池上日溶溶。曳裾旧是王门客，又侍金銮入九重。,4
NanBei,周兴嗣,其二,惊凫起北海，仪凤飞上林。骞低不同翼，欢楚亦殊音。曀曀夕云起，落落晓星沈。李陵报苏武，但令知我心。,1
Song,尹焞,过种明逸故居题绝句,少年亡意学经纶，老矣空馀此一身。面似髑髅头似雪，却来岩谷继前尘。,3
WeiJin,夏侯湛,离亲咏,剖符兮南荆。辞亲兮遐征。发轫兮皇京。夕臻兮泉亭。抚首兮内顾。按辔兮安步。仰恋兮后涂。俯叹兮前路。既感物以永思兮。且归身乎怀抱。苟违亲以从利兮。匪曾闵之攸宝。视微荣之琐琐兮。知吾志之愈小。独申愧于一心兮。惭报德之弥少。,0
Yuan,汪宗臣,新秋池上晓望,净植香来水北，残蝉声度桥东。清沚金鳞漾绿，夕阳白鹭翻红。,4
Qing,王维坤,清明书感,稠桑密蔓翠遥遥，独坐空堂对泬寥。风雨愁连小寒食，乡关泪溅闰花朝。万山重复皆遮眼，五斗凄凉尚折腰。手种长乡山畔柳，为谁攀尽最长条。,6
Yuan,何景福,柳絮,风搅晴空日色和，柳花故故恼诗魔。绣床渐觉香毬满，渔艇初疑雪片多。随意飞来无定著，捲春归去欲如何。颠狂到底风流在，又化浮萍漾绿波。,4
Song,郊庙朝会歌辞,其四 又六变,上游荆楚要，泽国洞庭深。自识同文世，皆回拱极心。一戎聊杖钺，九土尽输金。大定功成后，薰风入舜琴。,3
Song,文天祥,别弟赴新昌,十载从游久，诸公讲切精。天渊分理欲，内外一知行。立政须规范，修身是法程。对床小疏隔，恋恋弟兄情。,3
Qing,王鸣盛,村舍坐雨简邻翁,孤村气萧瑟，几日雨昏昏。野水乱侵岸，溪云欲到门。数家依柘影，一径积苔痕。赖有忘机客，翛然共酒尊。,6
Ming,王玑,堂联,偶尔谢上天富贵；归来作平地神仙。,5
Qing,允禧,游上方山,鸦飞红树报秋晴，人在荆关画里行。半日闲为尘外客，十年心契此山名。蜂窠僧舍围岩住，螺髻云梯叠石成。绝顶茅庵游不到，天风吹下转经声。,6
Yuan,沈贞,乐神曲七首 其一 城隍,保我之民兮邑此方，崇其牖兮浚其隍。民不惊兮志定，眷灵修兮作民命。堤杨兮结阴，青青兮蔽林。女墙坚兮有郛有郭，绕洄湾兮濠归于壑。灵之来兮玄都，飏旂旌兮若荼。陈一豕兮两羭，载斟酌兮百壶。城兮隍兮，吾永无虞。,4
Yuan,林景熙,仙坛寺西林,古坛仙鹤杳，野鹿自成群。松气浮清晓，经声出白云。石穿僧屋过，水到寺门分。人世无穷事，山中了不闻。,4
NanBei,刘憺,惊早露诗,九畹凝芳叶，百草莹新珠。盈荷虽不润，拂竹竟难枯。,1
Yuan,元卿,清平乐 题碧梧苍石图,因缘未断。江上湖平岸。心事留连烟水漫。愁见天边孤雁。买兰和粉方成。因何辜负芳卿。老树不禁风落，寒猿夜夜哀声。,4
Song,毛衷,贺州作,几年宦迹浪江湖，到此功名心已无。独上高楼翘首望，江郎山下白云孤。,3
Tang,无名氏,其三,香𨭐郁金袍，求衣不重劳。方张洞庭乐，休种阆山桃。鹤驾丹陵远，龙骧碧落高。胡髯攀断处，空抱高弓号。,2
Yuan,王冕,有感,三春多是雨，四月不闻雷。尽道龙宫闷，谁掀蛰户开？郊原丰草木，城郭满蒿莱。我老为时虑，无言思欲哀。,4
Song,王随,其二,虚窗残烛明，攲枕旅怀清。永夜起松籁，蒲山疑雨声。吟馀闲景象，道胜小荣名。钟罢星河曙，悠悠回旆旌。,3
Yuan,牧常晁,西江月,多少外寻卦象，不知返照真元。此身元是易之门。昼夜坎离常运。乌兔马牛龙虎，无非借喻为根。屯蒙既未定晨昏。定意专心为本。,4
Song,王初,书秋,千里南云度塞鸿，秋容无迹淡平空。人间玉岭清宵月，天上银河白昼风。潘赋登山魂易断，楚歌遗佩怨何穷。往来未若奇张翰，欲鲙霜鲸碧海东。,3
Tang,戎昱,入剑门,剑门兵革后，万事尽堪悲。鸟鼠无巢穴，儿童话别离。山川同昔日，荆棘是今时。征战何年定，家家有画旗。,2
Ming,文嘉,寒山寺,春寻古寺幽，相与话前修。名岂寒山得，诗曾张继留。楼钟虚夕照，桥影急河流。尚怪石龙柱，挐云势未休。,5
Ming,王洪,李郎中粉署馀清卷,鸣佩趋丹阙，焚香坐粉闱。禁城钟鼓静，人吏简书稀。幽鸟鸣高树，凉风动紫微。明时仍宦达，谁不羡恩辉。,5
Ming,方登,次陈荩卿生辰述怀,不屑投时好，年光寄薜萝。著书人借读，种竹鸟飞过。有兴诗筒满，无钱酒债多。丹枫与湖水，相映醉颜酡。,5
Ming,丘吉,其三,《玉树》歌残谱不存，春泉空泻洗头盆。绛桃成子花无色，银烛烧心泪有痕。南国青春欺客鬓，东风芳草怨王孙。风流已逐红尘化，空有琵琶寄断魂。,5
NanBei,萧子良,梧桐赋,植椅桐于广囿，嗟倏忽而成林。依层楹而吐秀，临平台而结阴。乃抽叶于露始，亦结实于星沈。耸轻条而丽景，涵清风而散音。发雅咏于悠昔，流素赏之在今。必鸾凤而后集，何燕雀之能临。匪伊楚宫侧，岂独峄山芩。邈嵩莱之难俪，永配道于仙琴。,1
Ming,王越,其三,心閒尘虑少，耳静市声稀。连日雨初霁，满天云正飞。树低行碍笠，苔厚坐沾衣。徙倚无穷思，斜阳倦鸟归。,5
WeiJin,曹毗,其四 歌世祖武皇帝,于穆武皇，允龚钦明。应期登禅，龙飞紫庭。百揆时序，听断以情。殊域既宾，伪吴亦平。晨流甘露，宵映朗星。野有击壤，路垂颂声。,0
Ming,丘遂,夜雨,雨凭深夜扣柴扃，佛火沉沉四壁青。入梦不嫌依榻响，洗愁偏爱隔窗听。溪喧有獭过前渚，水涨无鸥失旧汀。侵晓试临台上望，湿烟犹未散郊坰。,5
NanBei,萧放,咏竹诗,怀风枝转弱，防露影逾浓。既来丹穴凤，还作葛陂龙。,1
Song,王沂孙,其四 白莲,淡妆不扫蛾眉，为谁伫立羞明镜。真妃解语，西施净洗，娉婷顾影。薄露初匀，纤尘不染，移根玉井。想飘然一叶，飕飕短发，中流卧、浮烟艇。可惜瑶台路迥。抱凄凉、月中难认。相逢还是，冰壶浴罢，牙床酒醒。步袜空留，羽衣微褪，粉残香冷。望海山依约，时时梦想，素波千顷。,3
Yuan,李俊民,任仲山弄璋,奕世多阴德，传家得宁馨。人閒熊有梦，天上昴无星。喜洽犀钱座，光生玉树庭。钟情笑卢老，白发望添丁。,4
WeiJin,挚虞,释奠颂,如彼泉流，不盈不运。讲业既终，礼师释奠。升觞折俎，上下惟宴。邕邕其来，肃肃其见。,0
Ming,文嘉,毗陵道中,暂弭毗陵楫，来寻隐者居。门前一池水，案上数函书。画就云生壁，诗成月在渠。盘餐莫兼味，聊为摘园蔬。,5
Song,王过,诗一首,荔子雨晴红点点，葡萄江涨绿流流。梦魂不啻三千里，倦翮难胜九万风。,3
Tang,包佶,立春后休沐,心与青春背，新年亦掩扉。渐穷无相学，惟避不材讥。积病攻难愈，衔恩报转微。定知书课日，优诏许辞归。,2
NanBei,周弘正,陇头送征客诗,朝霜侵汉草，流沙度陇飞。一闻流水曲，行住两沾衣。,1
NanBei,王训,奉和率尔有咏诗,殿内多仙女，从来难比方。别有当窗艳，复是可怜妆。学舞胜飞燕，染粉薄南阳。散黄分黛色，薰衣杂枣香。简钗新辗翠，试履逆填墙。一朝恃容色，非复守空房。君恩若可恃，愿作双鸳鸯。,1
Tang,左偃,言怀别同志,惭老将谁托，劳生每自惭。何当重携手，风雨满江南。,2
Qing,于鬯,挽张文虎联,从早岁东西奔走，垂老归来，却又撇故乡子弟；合大江南北菁英，一齐俯首，也算得满眼儿孙。,6
Song,王当,表兄丁行之俾予作山水一轴,秃发管城书不中，麝煤满砚随轻浓。烟云变怪本无定，丹青故匪能形容。解衣盘礴无人久，妙迹于今复何有。挥毫要使真宰泣，叹息初非痴绝手。辽东有人丁令威，去家得仙人暂归。上界繁做异丘壑，安得长林大麓长追随。联翩大轴要予写，敲冰不在鹅溪下。吾既不能为乔松直干摩苍天，又不能为小童一线飞纸鸢。万里江山入平远，唤取画师阎立本。,3
Qing,丁炜,新淦舟行,城下空江向北流，虔州西上正悠悠。柳边过雨鹭窥网，花外夕阳人倚楼。渔笛数声愁欲剧，篷窗孤枕梦偏幽。一川烟景频来往，每对青山忆旧游。,6
Qing,王文治,病,客心千里外，病体一春馀。曹植尘凝榭，潘仁草满庐。淩晨亲捡药，落日卧摊书。寂寞门前辙，朝来觉更疏。,6
Ming,尹根寿,其二,别后相思苦，灯前眼忽青。功名频桉剑，肝胆独忘形。乍见斑衣戏，空悲楚泽醒。悠悠百年内，聚散任浮萍。,5
Tang,王锴,赠禅月大师,长爱吾师性自然，天心白月水中莲。神通力遍恒沙外，诗句名高八米前。寻访不闻朝振锡，修行唯说夜安禅。太平时节俱无事，莫惜时来话草玄。,2
WeiJin,枣据,登楼赋,怀离客之远思，情惨悯而惆怅。登兹楼而逍遥，聊因高以遐望。感斯州之厥域，实帝王之旧疆。挹呼沱之浊河，怀通川之清漳。原隰开辟，荡臻夷薮，桑麻被野，黍稷盈亩。礼仪既度，民繁财阜。怀桑梓之旧爱，信古今之同情。钟仪惨而南音，庄舄感而越声。岂吾人之狭隘，能去心而无营？情戚戚于下国，意乾乾于上京。,0
Yuan,李存,其二 秦运使裕之,国用钱粮大，于今法最严。常征犹有横，尽瘁不宜添。皇上真齐圣，三公足具瞻。喜闻秦运使，奏减浙西盐。,4
Qing,方长华,挽沈葆桢联,曾毅勇后先媲美；林文忠冰玉同清。,6
Yuan,吴讷,其三,金风锵锵入林杪，夜折莲房下秋沼。水仙捉月醉不归，翠波流出红船小。,4
Yuan,王子一,滚绣毬,水呵莫不黄河天上来。花呵莫不碧桃天上种。水呵索强如翠岩前三千丈玉泉飞迸。花呵乾闪下闹西园一队队课蜜游蜂。水呵则是㳽漫三月雨。花呵可惜狼藉一夜风。水呵近沧波濯尘缨一溪光莹。花呵性轻薄乱飘零枉费春工。水呵抵多少长江后浪催前浪。花呵早则一片西飞一片东。岁月匆匆。,4
Yuan,某神童,句,分得两头轻与重，世间何事不担当。,4
WeiJin,卢谌,答魏子悌诗,崇台非一𠏉，珍裘非一腋。多士成大业，群贤济弘绩。遇蒙时来会，聊齐朝彦迹。顾此腹背羽，愧彼排虚翮。寄身荫四岳，托好凭三益。倾盖虽终朝，大分迈畴昔。在危每同险，处安不异易。俱涉晋昌艰，共更飞狐厄。恩由契阔生，义随周旋积。岂谓乡曲誉，谬充本州役。乖离令我感，悲欣使情惕。理以精神通，匪曰形骸隔。妙诗申笃好，清义贯幽赜。恨无随侯珠，以酬荆文璧。,0
Song,郊庙朝会歌辞,其二 群臣第一盏毕作《玄德升闻》,约法皇纲正，崇文宝历昌。遒人振木铎，农器铸干将。瑞日含王宇，卿云蔼帝乡。万邦成一统，鸿祚与天长。,3
Ming,史迁,其六,舞衣歌扇久寂寞，白雪时时梦里听。可怜春色别人去，能得花前几醉醒。,5
NanBei,陆琼,梁南吟,临淄佳丽地，年少习名倡。似笑唇朱动，非愁眉翠扬。掩抑随竽转，和柔会瑟张。轻扇屡回指，飞尘亟绕梁。寄言诸葛相，此曲作难忘。,1
Ming,丁克仁,寄金花轩楸山,恋极开看一尺书，合门欣慰问何如。临流觞咏非无望，只迫田家始荷锄。,5
Tang,朱长文,望中有怀,龙向洞中衔雨出，鸟从花里带香飞。白云断处见明月，黄叶落时闻捣衣。,2
Yuan,李诚泉,寓洪中秋玩月,金水镕成一样秋，三千世界雪光浮。城中见月能多少，拟借仙人十二楼。,4
Tang,王鼎,送僧,孤云踪迹都无定，出个青山入个山。,2
NanBei,江淹,铜爵妓,武皇去金阁，英威长寂寞。雄剑顿无光，杂佩亦销烁。秋至明月圆，风伤白露落。清夜何湛湛，孤烛映兰幕。抚影怆无从，惟怀忧不薄。瑶色行应罢，红芳几为乐。徒登歌舞台，终成蝼蚁郭。,1
Qing,丁中和,挽左宗棠联,岂徒壮士无依，孤寒痛哭，我亦下泪东瞻，半世悭缘羁鄂国；若虑羌狄窥衅，匈奴逞强，公何放心西去，九原毅魄护澎湖。,6
Ming,王蒙,范宽画卷山水,范宽墨法似营丘，散落人间二百秋。咫尺画图千里思，山青水碧不胜愁。,5
NanBei,柳恽,起夜来,城南断车骑，阁道覆青埃。露华光翠网，月影入兰台。洞房且莫掩，应门或复开。飒飒秋桂响，非君起夜来。,1
Ming,丁奉,拟古,白日坠西山，明朝出东海。天地无终期，万物岂能待。繁花重露零，高岸深谷汇。昨见朱颜酡，今看霜鬓改。汎舟登蓬瀛，蓬瀛果谁逮。,5
Tang,白行简,金跃求为镆铘赋（以大冶无私祥金乃跃为韵）,金有利用。跃而呈祥。腾沸渭之炎彩。耀赫奕之雄光。始则沈潜。将委形于锻铸。终能踊跃。求效用于锋铓。于是挺奇姿。夺良冶。叹凡目之莫辨。惧名工之或舍。既翕赩之在镕。尚渊沦之未写。迸紫光而旁射。期游刃以剸犀。烘赤气而上冲。愿成形于斩马。徒观其扇巨橐。铄利金。声激射。势浮沈。凫氏倾耳以骇意。欧冶拭目以窥临。既而赫矣不常。烂然有待。红霞聚蓄于穹谷。沧波跳出于溟海。风雷于是借威。日月为之扬彩。自殊美玉。岂韫椟以沽诸。愿比雕戈。庶因兹而砺乃。若夫流精表异。变态无私。象君子有刚柔之性。同圣人不凝滞于时。莲锷尚融。若踊决云之刃。云锋未铸。如呈切玉之姿。矧夫腾跃在中。发扬于外。君若销形制器。我则保其坚贞。君若应用卫身。我则期于远大。懿其铄为金而不离。效其祥而自殊。幸托迹于镕范。希效质于规模。彼号巨阙。出昆吾。龙藻龟文。既已称其昔有。指晋挥郑。孰可使其今无。嗟乎。光彩陆离。辉华彰灼。疑狂电之乍发。状长星之不落。异十日之俱流。殊众口之相铄。精灵有感。不惮丰城之沈。神化无方。愿继延平之跃。哂备物之钩戟。耻分形于钱镈。客有仰祥金以立诚。庶坚贞之有托。,2
Yuan,朱善,九月初一日庚午出龙江驿,清晨辞凤阙，薄暮出龙江。父子趋殊域，诗书化异方。楚山云渺渺，辽海路茫茫。但愿身长健，他乡即故乡。,4
Tang,李荣,嘲洛邑僧静泰（题拟）,静泰语，莫慞惶。我未发，汝剩扬。,2
Ming,于范,蝶恋花 过村西大士庵,浪拍渔天帆去杳。野岸鸣榔，半缀低茅小。啼鸟声中人事少。斜阳西下荒湖杪。隔浦采菱歌窈窕。断送行人，目尽烟波渺。衣角晚凉风袅袅。高云一片疏钟绕。,5
Song,王伸,留题浯溪,湘川佳致有浯溪，元结雄文向此题。想得后人难以继，高名常与白云齐。,3
Ming,王叔杲,清明日过碧云寺,佳节登临兴未阑，停骖山寺一盘桓。千厓霁色初融雪，三月花枝尚怯寒。风静波光涵碧落，月明松籁杂清湍。朅来未遂耽幽趣，回首红尘走马看。,5
Tang,李子卿,垂白之老击壤歌（题拟）,功成作乐兮帝力则那，乐正崇德兮雅颂则多，云门之典兮大吕之歌，金石节奏兮丝竹骈罗，天地已正兮神人以和，两阶舞羽兮三边止戈，击壤鼓腹兮不识其他。客有献成功之颂，九重深兮其若何！,2
Song,丁开,建业,谁遣凄凉满眼中，蘋花渺渺又秋风。龙蹲虎踞江山大，马去牛来社稷空。纵有千人惟诺诺，本无百岁更匆匆。乾坤颠倒孤舟在，聊复残生伴钓翁。,3
Tang,李乂,饯许州宋司马赴任,展骥旌时杰，谈鸡美代贤。暂离仙掖务，追送近郊筵。地惨金商节，人康璧假田。从来昆友事，咸以佩刀传。,2
Tang,僧栖白,经废宫,终日河声咽暮空，烟愁此地昼濛濛。锦帆东去沙侵苑，玉辇西来树满宫。鲁客望津天欲雪，朔鸿离岸苇生风。那堪独立思前事，回首残阳雉堞红。,2
Yuan,牛谅,题惠麓秋社图,泽国霜晴过雁天，翠微秋色净无烟。归来好记登临处，苜蓿盘香第二泉。,4
Ming,释弘觉,道信弟过涧西出扇索诗时五岳上人亦来同游,泠泉有佳味，惭予只独尝。君辈忽飞来，与我同徜徉。天若为尔媚，花若为尔香。奔泉与怪石，为尔赠蹶张。人生逐尘网，何处不堪伤。乐此登临趣，胜彼南面王。吾弟士之狷，岳公僧之狂。我乃痴绝人，狂狷两无当。悠悠斯世孰为侣，惟有灵山片石堪。与语吾弟今年四十矣，前此三十有九年。不知几年对山水，往事那堪忆来缘。犹可止愿以三十年为期，同吾淡荡烟云里。七十以后活犹死，或山或市姑听子。君不见岳公年未及壮室，閒放己过三千日。,5
NanBei,温子升,捣衣诗,长安城中秋夜长。佳人锦石捣流黄。香杵纹砧知近远。传声递响何凄凉。七夕长河烂。中秋明月光。蠮螉塞边绝候雁。鸳鸯楼上望天狼。,1
Tang,僧辨章,依韵奉酬悟真大德（题拟）,生居忠正地，远慕凤凰城。已见三冬学，何言徒聚萤。,2
Yuan,元淮,人日书怀,丽日池塘冻水消，嫩红娇白见芳苗。郊原雪霁东风软，篱落梅残碧玉彫。便好踏青穿细草，不妨携酒骤鸣镳。遥怜九曲沙堤畔，多少鹅黄上柳条。,4
Yuan,王钝,其二,山行苦厌路横斜，历遍湖湘未到家。雨脚傍人云碍马，树根成磴地蟠蛇。老添鬓发茎茎雪，秋染枫林树树霞。陟屺望来空泪眼，雁书何日到天涯。,4
Qing,丁丙,黄浦道中,黄浦江头夜月明，青龙桥外暮潮生。廿年重抚疏疏柳，输与凉蝉自在鸣。,6
Ming,叶祯,游宜山北岭 其一,一度登临一惘然，古祠荒树暗蛮烟。欲将手挽银河水，静洗炎方看碧天。,5
Song,王洋,其二,潢潦集须臾，朝盈夕已除。沛然随饱满，廓尔是清虚。金谷输仓箧，锱铢较簿书。不知方寸地，无计脱苞苴。,3
Song,毛直方,其二,去年三客赋荼蘼，忽见新花发故枝。省到死生离合处，春风消得几相思。,3
Ming,尹昉,其二,文章中国满，礼数两朝崇。已有舆人诵，何烦后代公。斯文嗟忽丧，吾道觉长穷。一读两贤状，千秋开蔽蒙。,5
Ming,王逢,其二,虚馆凉气集，方池白水生。幽花含晚艳，嘉木有馀清。酒绿尊中泻，琴丝膝上横。疏帘映微雨，益起故人情。,5
Song,方千里,题真源宫,万岁丹霞府，千函蕊笈书。时时瞻绛节，往往下云车。近与刚风接，高连上帝居。登前望南岳，清跸彻空虚。,3
Qing,王烻,寄题步武嘉祥学署迟月楼,沈沈郁郁天正青，牢牢落落三五星。荒城早闭寒悄悄，乱山丛矗深冥冥。苍玉虬蟠成大玦，楼开正对东南缺。弟子燕息帷自下，先生坐瞑烛不艺。瞥眼长空生白毫，晶莹澈骨寒侵毛。常仪按辔蓄气势，并力一涌飞凌霄。顽云轇轕顿离脱，攒峰赑屃争擎高。银阙瑶台现突兀，霓旌羽葆来游遨。神仙好此果非妄，岂有枣脯能相招。先生永夜常独寤，清辉应为先生驻。何似明湖桥上酒垆边，醉眸看倚华山树。,6
Yuan,房皞,寄王文炳,爱客孔文举，能诗陆士衡。十年求识面，千里饱闻名。郁郁芝兰秀，萧萧风露清。几时樽酒畔，容我话平生。,4
Song,淳藏主,山居 其一,拙直自知趋世远，疏愚赢得住山深。现成活计无他物，只有鳞皴杖一寻。,3
Ming,文徵明,独坐,独坐茅檐静，澄怀道味长。年光付书卷，幽事续垆香。日出鸟乌乐，雨收花竹凉。萧閒习成懒，不是寡迎将。,5
Song,王山,吊盈盈三首 其一,烛花红死睡初醒，一枕孤怀病客情。海上有山应大梦，人间无路可长生。乾坤意入凭栏阔，风月人归似旧情。汉殿香销春寂寂，夕阳无语下西城。,3
Yuan,同同,和西湖竹枝词,西子湖头花满烟，谩郎日日醉湖边。青楼十丈钩帘坐，箫鼓声中看画船。,4
Yuan,周驰,其二,江南才子去游燕，为忆明时正礼贤。休向蓟门寻古迹，黄金台上草连天。,4
Ming,王立道,晚起偶成,晚起独悠然，云山满目前。常疑身是隐，早觉性通禅。座引清心月，池分洗耳泉。故园翻似客，草色又经年。,5
NanBei,谢超宗,其七 凯容乐（皇祖广陵丞室）,国昭惟茂，帝穆惟崇。登祥纬远，缔世景融。纷纶睿绪，庵蔚王风。明进厥始，浚哲文终。,1
Ming,史元中,午次杨湖,豁目烟波气乍苏，舟人指点出扬湖。风无力处橹声细，日到中时帆影孤。碧落知晴多鹳鹤，沧浪入远只菰蒲。萧然一叶浮空阔，不独波澜是畏途。,5
Ming,文益成,赠郑琴月轩德浑,岁丁丙子夏，共作游山客。静对玉芙蓉，皓月添光白。,5
Song,王十朋,过黄岩,三日离家客，悠然觉路长。梅花十里眼，竹叶一杯肠。诗思贪佳境，眉头忆故乡。江山看未足，回首隔沧浪。,3
Yuan,元淮,寒食,城西烂熳拆桐花，珠翠郊原散绮霞。试问溧阳新燕子，今年寒食又无家。,4
NanBei,顾煊,赋得露诗,飞空犹蕴状，集物始成华。萎黄病秋菊，厌浥长春芽。非唯溥蔓草，颇亦变蒹葭。仍增江海浪，聊点木兰花。,1
Ming,王圭,和姚竹居按察赋木犀古韵,秋林风露摧老物，独为天香破金粟。空庭弄影月参差，想见当年羽衣曲。霜台诗老清不贫，高斋宴坐花为宾。芳蕤互映金碧丽，正色不假铅丹匀。忘言对此心为写，笑摘繁英呼伯雅。不须重续小山词，自有公诗敌琼斝。,5
Yuan,邾经,题络纬图,牵牛风露满篱根，淡月疏星夜未分。灯下有人抛锦字，机丝零乱不成文。,4
Qing,仇亮,其五,曾将宝鼎铸神奸，自笑天生本性顽。热血尽堪膏野草，痴情偏欲学文山。环扉寂寞空回首，泉路交游不赧颜。努力追随宋渔父，头颅同我索生还。,6
Tang,司空图,寄郑仁规,清才郑小戎，标的贵游中。万里云无侣，三山鹤不笼。香和丹地暖，晚着䌽衣风。荣路期经济，唯应在至公。,2
Song,尹洙,皇雅十首 其一 天监,天监下民，乱靡有定。甚武且仁，祚厥真圣。仁实怀徕，武以执竞。匪虔匪刘，拯我大命。（一章）自昔外禅，曰经曰营。令以挟制，政以阴倾。帝初治兵，志勤于征。奄受神器，匪谋而成。（二章）淮潞弗虔，卒污叛迹。戎辂戒严，皇威有赫。彼寇诖民，吾勇其百。殄厥渠魁，贷其反侧。（三章）帝朝法宫，左右宗公。忮夫悍士，以雍以容。尔居尔室，尔工尔农。既息既养，惟天子功。（四章）,3
Song,王易简,题高房山夜山图,高侯妙笔生夜光，李侯正倚斗牛旁。凄凉看尽吴山月，玉镜台前翠凤凰。,3
Ming,方沆,过禄丰,千山开井邑，陇亩报年丰。篱落晴烟外，襜帷岭树中。疏花秋自发，绝壁路仍通。凄断登临恨，闽云半亩宫。,5
Qing,王时翔,其四,初旭铜钲挂影圆。笋舆斜驻柳庄前。邮亭卯酒一杯传。清露凝珠芳草陌，碧云铺縠嫩晴天。人家茅屋未炊烟。,6
Qing,孔继坤,其二,几枝点染竹篱新，一笑风前独殿春。秉烛岂愁花睡去，微吟还有未眠人。,6
Tang,丘为,冬至下寄舍弟时应赴入京（杂言）,去去知未远，依依甚初别。他乡至下心，昨夜阶前雪。终日读书仍少孤，家贫兄弟未当途。适远才过宿舂料，相随惟一平头奴。男儿出门事四海，立身世业文章在。莫漫忆柴扉，驷马高车朝紫微。江南驿使不曾断，迎前为尔非春衣。,2
Tang,牟融,其四,寂寥荒馆下，投老欲何为。草色凝陈榻，书声出董帷。闲云长作伴，归鹤独相随。才薄知无用，安贫不自危。,2
Song,王仲修,其十四,玉阑万朵牡丹开，先摘姚黄献御杯。翠幕重重围绕定，料应蜂蝶不曾来。,3
Yuan,叶保翁,访程九万不过,晓发松萝醉未醒，不辞骑马到林坰。道人何处寻龙去，閒却一楼山色青。,4
Ming,王谷祥,玉兰,皎皎玉兰花，不受缁尘垢。莫漫比辛夷，白贲谁能偶。,5
WeiJin,傅咸,与尚书同僚诗,非望之宠，谬加于己。猥授非据，奄司万里。煌煌朱轩，服骥骖騄。晔晔初星，肃肃臣仆。晖光显赫，众目所属。斯之弗称，匪荣伊辱。质弱尚父，受任鹰扬。德非樊仲，王命是将。百城或违，无能有匡。一州之矜，将弛其纲。得意忘言，言在意后。夫惟神交，可以长久。我心之孚，有盈于缶。与子偕老，岂曰执手。出司万里，牧彼朔滨。服冕乘轩，六辔既均。威风先迈，百城肃震。,0
Tang,李绛,太清宫观紫极舞赋（以大乐与天地同和为韵）,开元中。赐海内以正朔。示天下以礼乐。舞紫极于宫庭。飨元元于云幄。乃树以旌旃。设以宫悬。由中出以表静。用上荐于告虔。盛德之容。昭之于行缀。至和之节。奉之以周旋。激乎流音之下。存乎大乐之先。八佾以敷。肃然舞于清庙。九奏之作。杳若享乎钧天。如是则文始不得盛于汉日。大章未可比于尧年。振万古而独出。岂百王之相沿。洎乎秉翟而叙。候乐以举。协黄钟。歌大吕。乍阳开于箫管。忽阴闭于祝敔。淹速以度。正直是与。若中止而离立。复徐动而进旅。和之感物。应鸟兽以跄跄。礼以成文。垂衣裳之楚楚。由是俾有司夙夜在公。候吉日鼓钟于宫。方将万舞。爰节八风。于以易其俗。于以告厥功。因乎所自。制在其中。申敬也其恭翼翼。宣滞也其乐融融。齐无声于合莫。感有情而统同。则其业之所肄。习之则利。作兹新乐。著为故事。享当其时。舞于此地。退而成列。周庙之干戚以陈。折而复旋。鲁宫之羽籥斯备。美乎冠之象以峨峨。舞其容以傞傞。合九变之节。动四气之和。散元风以条畅。洽皇化之宏多。是时也。天地泰。人神会。舞有容。歌无外。故曰作乐以象德。有功而可大。,2
Ming,王嘉谟,雪后至香严岘,独自寻幽僻，骄寒散暮阴。万松残雪淡，一径野云深。坐爱麇麚迹，堪怜渔钓心。山中香草落，无复寄知音。,5
Qing,孔传莲,幻梦杂记 其一,忽惊呼啸出堂皇，昏黑中腾引炬光。柱国阎罗原一体，前朝甲第大功坊。,6
Qing,方荫华,其二,亲操井臼未全知，不见高堂白发丝。护惜犹思依母日，梦魂尚忆作儿时。故山已过猫头笋，小院频挑鸭脚葵。剪烛听君谈往事，敢忘先德自吾师。,6
Qing,王崇焘,挽张之洞联,谟猷入告，社稷以安，痛两宫顾命殷拳，方冀老成长夹辅；忧患未平，栋梁遽折，为大局厄运恸哭，讵因任恤感私恩。,6
Tang,王维,奉和杨驸马六郎秋夜即事,高楼月似霜，秋夜郁金堂。对坐弹卢女，同看舞凤凰。少儿多送酒，小玉更焚香。结束平阳骑，明朝入建章。,2
Song,王宾,净圣庵,乐道岩前沙路平，淡烟和月照人行。林端仙馆千山合，石罅灵泉一派清。蕴藻竞严朝斗意，琳琅惟听步虚声。青书奏罢黄冠睡，独有滩雷彻夜鸣。,3
Tang,孔德绍,其二,灵关九折险，蜀道二星遥。乘槎若有便，希泛广陵潮。,2
Ming,方弘静,风洞二首 其一,炎方称丽绝，伏日惬追游。野寺烟萝古，山城风雨秋。停杯木叶下，移榻鸟声留。顾此频欢宴，深惭时未酬。,5
Yuan,艾性夫,平塘陶使君挽歌,今代平塘老，前身靖节翁。死知随物化，贫与不官同。仕国棠阴在，休亭蕙帐空。容人方竹马，楚些已西风。,4
Yuan,汪梦斗,清明,他乡逢冷食，故国隔长江。薄雨膏犹腻，落红香满腔。客游如梦醒，愁事被春降。正说扬州鹤，俄来雪一双。,4
Song,郊庙朝会歌辞,建隆乾德朝会乐章二十八首① 其一 第二盏毕用《天下大定》,皇猷敷八表，武谊肃三边。兰锜韬兵日，灵台偃伯年。奉珍皆述职，削衽尽朝天。功德超前古，音徽播管弦。,3
NanBei,庾肩吾,赋得横吹曲长安道,桂宫连复道，黄山开广路。远听平陵钟，遥识新丰树。合殿生光彩，离宫起烟雾。日落歌吹还，尘飞车马度。,1
Ming,叶琼,自叹,自叹人生世，有子世代昌。子壮撑门户，和睦贵淳良。我家亦有子，有子反相伤。外人道名好，实未得其详。大儿若犬豕，三男似虎狼。忤逆无父母，认利作爹娘。剜我心头肉，医我眼前疮。骄媳侈言说，首饰置田庄。痴儿不省事，听信妻言章。怨我无业分，骂我穷鬼像。也曾养育汝，长大娶妻房。如何枕边说，亲甜胜蜜糖。嫌弃双亲陋，对犬叱姑嫜。三兄和两弟，日夜斗阋墙。见利不顾理，担棍又持枪。兄称兄本事，弟说弟高强。手足恩情断，水火各参商。桓公杀子纠，怀剑腹中藏。反言詈父母，瞪目骂高堂。借得男银使，利息倍乡邦。借得男谷食，立取稻登场。说尽长和短，全无把耳装。有此忤逆子，不如做和尚。欲与外人讲，犹恐丑外扬。受尽许多气，填塞满胸膛。为完儿女债，因少岁月粮。衣食虽分定，饥饿不可当。老妻夜聒耳，我亦泪汪洋。路远不能行，抱病在高床。诸儿各自计，逐利奔走忙。有儿无饮食，难同犬马养。有儿总不顾，恨父早不亡。生前尚如此，死后枉烧香。汝亦为人父，生子照汝样。天道岂无知，雷霆烨烨光。我今老又病，何须命更长。年衰皮骨弱，日夜厌糟糠。几度思量苦，一思一断肠。此恨归阴府，定当诉阎王。人孰无父母，谅不出空桑。父母虽贫陋，天恩不可忘。急难需兄弟，逊让些何妨。寄语人间子，慎勿乖彝常。,5
Tang,王若岩,试越裳贡白雉,素翟宛昭彰，遥遥自越裳。冰晴朝映日，玉羽夜含霜。岁月三年远，山川九泽长。来从碧海路，入见白云乡。作瑞兴周后，登歌美汉皇。朝天资孝理，惠化且无疆。,2
Tang,王元,悼李韶,韶也命何奇，生前与世违。贫栖古梵刹，终著旧麻衣。雅句僧抄遍，孤坟客吊稀。故园今孰在，应见梦中归。,2
WeiJin,夏侯湛,江上泛歌,悠悠兮远征。倏倏兮暨南荆。南荆兮临长江。临长江兮讨不庭。江水兮浩浩。长流兮万里。洪浪兮云转。阳侯兮奔驰起。惊翼兮垂天。鲸鱼兮岳跱。縻芜纷兮被皋陆。修竹郁兮翳崖趾。望江之南兮遨目桂林。桂林蓊郁兮鹍鸡扬音。凌波兮愿济。舟楫不具兮江水深。沈嗟回盻于北夏。何归轸之难寻。,0
Tang,僧栖白,送造微上人游五台及礼本师,寒空金锡响，欲过渭阳津。极目多来雁，孤城少故人。与师虽别久，于法本相亲。又对清凉月，中宵语宿因。,2
Ming,王以悟,夏日闲居,人皆病酷暑，竹下独清凉。一枕羲皇梦，频斟元亮觞。天乎未欲治，轲也亦徒伤。经世况谁事，山夫久自量。,5
Yuan,汪广洋,归耕叟,轩冕若为累，田园信可耕。宁知静者意，不类旷达情。过江逢雨歇，穿林闻鸟鸣。得酒亦复醉，陶然终此生。,4
Qing,丁瑜,如梦令 春闺,捲幔难消长昼。花落鸟啼时候。罗绮试新妆，剪剪轻烟香瘦。纤手。纤手。笑指鸳鸯佳偶。,6
Ming,王格,汉宫人,秋入披香玉露浓，晚妆初罢凤楼钟。恃恩醉却昭阳酒，误把红绳戏睡龙。,5
Tang,曲龙山仙,玩月诗① 其一,曲龙桥顶玩瀛洲，凡骨空陪汗漫流。不假丹梯蹑霄汉，水晶盘冷桂花秋。,2
Yuan,朱升,寒食作,浮生悬美晤，苍昊■幽期。滂沛五更雨，留连三月时。林园成绿暗，花树失红滋。倘有游观兴，黄花未是迟。,4
Ming,叶权,听查八十琵琶,新声不及郁轮袍，空拨皮弦挂锦绦。独向月明弹一曲，白头双泪落秋涛。,5
Ming,平显,题丁野夫画,胡丁已没四十载，化鹤归来知是非。郭外梅村更地主，笔端松石见天机。一时好手不可遇，千古赏音如此稀。长忆西湖旧游处，画船清雨白鸥飞。,5
NanBei,王融,望城行,金城十二重，云气出表里。万户如不殊，千门反相似。车马若飞龙，长衢无极已。箫鼓相逢迎，信哉佳城市。,1
Tang,于邵,杨侍御写真赞,仙状秀出，丹青写似。亭亭玉立，峨峨岳峙。野鹤无偫，天鹏击水。英华閒发，真素相拟。锐上当侯，丰下有子。环林既搆，铁柱兹始。风腾云会，一日千里。相者何为，赞之而已。,2
Tang,司空图,寄永嘉崔道融,旅寓虽难定，乘闲是胜游。碧云萧寺霁，红树谢村秋。戍鼓和潮暗，船灯照岛幽。诗家多滞此，风景似相留。,2
Yuan,方一夔,山行（此以下东安所作）,幽怀浩难写，倚徙一枝藤。春蔓云根草，寒流石罅冰。山行千万转，茶话两三僧。亭下寻归渡，渔舟唤不应。,4
Tang,眉娘,太白山玄士画地吟（一作太白山玄士诗）,学得丹青数万年，人间几度变桑田。桑田虽变丹青在，谁向丹青合得仙。,2
Ming,王臣,题阳朔县,山城极清秀，彷佛武陵源。黄叶飞江路，青山到郭门。田中禾本立，墙角豆花存。坐待梧桐月，披襟共客论。,5
NanBei,徐悱,赠内诗,日暮想清阳，蹑履出椒房。网虫生锦荐，游尘掩玉床。不见可怜影，空馀黼帐香。彼美情多乐，挟瑟坐高堂。岂忘离忧者，向隅心独伤。聊因一书札，以代九回肠。,1
Qing,允礽,陪驾幸五台,凤刹虹幡碧落悬，盘空磴道白云穿。上方恍在诸天外，积雪疑从太始前。山号清凉澄法界，地开功德引飞泉。曼陀花雨纷纷落，总为君王种福田。,6
Yuan,山主,临江仙,鸡叫五更天欲晓，金镜震地声幽。祥烟轻韵罩清楼。盈空瑞气，风静碧云收。因识夜明如意宝，人人个个圆周。区区休要外边求。回光返照，一念万缘休。,4
Tang,王勃,寻道观（其观即昌利观，张天师居也。）,芝廛光分野，蓬阙盛规模。碧坛清桂阈，丹洞肃松枢。玉笈三山记，金箱五岳图。苍虬不可得，空望白云衢。,2
Yuan,僧梵琦,其二,北向无尘郭，遥遥接大荒。旧来闻汉土，前去是河隍。野蒜根含水，沙葱叶负霜。何人鸣觱栗，使我泪沾裳。,4
Song,丘浚,其四,风腥蛮市合，日上瘴云红。,3
Yuan,何真,过龙潭峡,水落鼋鼍隐钓台，峡山风动野云开。寒潭昨夜龙归晚，带得山前骤雨来。,4
WeiJin,缪袭,魏鼓吹曲十二曲 其一 楚（《宋书》作初。）之平,楚之平，义兵征。神武奋，金鼓鸣。迈武德，扬洪名。汉室微，社稷倾。皇道失，桓与灵。阉宦炽，群雄争。边韩起，乱金城。中国扰，无纪经。赫武皇，起旗旌。麾天下，天下平。济九州，九州宁。创武功，武功成。越五帝，邈三王。兴礼乐，定纪纲。普日月，齐辉光。,0
Ming,丁晋,春日五泉,池上春晴物色饶，溶溶水涨欲平桥。莺啼谷口林花媚，鱼跃波心水荇摇。浊酒不辞千日醉，閒心何必小山招。盘桓已久且归去，明日来寻杜若苗。,5
WeiJin,李颙,雪赋,何时雪之嘉泽，亦应变而俱凝。随同云而下降，固沾渥之所兴。,0
Tang,孔绍安,伤顾学士,迢遰双崤道，超忽三川湄。此中俱失路，思君不可思。游人行变橘，逝者遽焚芝。忆昔江湖上，同咏子衿诗。何言陵谷徙，翻惊邻笛悲。陈根非席卉，穗帐异书帷。与善成空说，歼良信在兹。今日严夫子，哀命不哀时。,2
Yuan,李溥光,登长岭（一作梯山）,鸟道盘云上碧霄，停骖俯视欲魂消。苔花锁石堆云锦，树叶经霜剪绛绡。云物迷人游汗漫，山灵策我上扶摇。马头残日西风起，万壑秋声送海潮。,4
NanBei,王僧虔,书赋,情凭虚而测有，思沿想而图空。心经于则，目像其容，手以心麾，毫以手从，风摇挺气，妍靡深功。尔其隶明敏蜿蠖，绚茜趋将。摛文篚缛，托韵笙簧。仪春等爱，丽景依光。沈若云郁，轻若蝉扬。稠必昂萃，约实箕张。垂端整曲，裁邪制方。或具美于片巧，或双兢于两伤。形绵靡而多态，气陵厉其如芒。故其委貌也必妍，献体也贵壮。迹乘规而骋势，志循检而怀放。,1
Tang,李白,见京兆韦参军量移东阳二首 其二,闻说金华渡，东连五百滩。全胜若耶好，莫道此行难。猿啸千溪合，松风五月寒。他年一携手，摇艇入新安。,2
WeiJin,杨戏,其三 许司徒,司徒清风，是咨是臧，识爱人伦，孔音锵锵。,0
Ming,王履,经昨所蓦之涧反有怯不自胜之意,礧礧布泓渟，琤潺四面并。试寻来处熟，忽动老心惊。石势熊渠虎，风声永固兵。自怜人我杂，无语看云行。,5
Song,王梦应,晚望,望尽西南一隙明，荒荒野色弄微醺。青烟白骨行人老，苦竹黄芦细路分。寒雁不来秋似水，故园何处草如云。高怀久为凭阑尽，更遣西风化白纷。,3
Ming,王翰,送陈同佥,马首出城东，将军胆气雄。旌旗明苦日，笳吹动悲风。早雪三边恨，宁誇百战功。相期春草色，处处凯歌同。,5
Qing,丁峻,挽彭玉麟联,公真一代伟人，遗像肃清高，褒鄂英姿图飒爽；我为平生知己，满衿挥涕泪，衡湘间气恸销沉。,6
Song,王惟正,应祷诗留天圣观,岭外归来者，曾为外计臣。无功能报国，抱疾亦忧民。乞雨祈诸庙，焚香祷众真。精诚达天地，霶霈果均匀。,3
Qing,王鸿年,挽彭玉麟联,百战挽乾坤，纬武经文，壮业如公真不朽；廿年深覆翼，抚今思昔，承恩似我更何堪。,6
Yuan,王仲文,滚绣球,儿呵咱子母们。紧厮跟。索与他打簸箕的寻趁。恨不得播土扬尘。又无个过往的人。左右的邻。你教我向着那一搭儿盘问。越寂寂四野无闻。谩蹅残萋萋芳草迷荒径。凝望见段段田苗接远村。带云：媳妇儿呵。唱：知他那𥚃也安身。,4
Ming,包桐,送屠秋官国望复任留都,寒江渺渺烟霞开，扬舲西指凤凰台。大夫十年不得调，风尘千里胡为哉。衔杯日薄离亭暮，拂剑霜明落木哀。璧水贯城原只尺，相逢还许坐莓苔。,5
Ming,王逢,其二,湖山千古胜，富贵一时心。茉莉花浮酒，芙蓉火炷沈。骢文停岸马，绣羽并沙禽。再度云回曲，萧萧鹤满林。,5
Yuan,丘元镇,青阳道中,客程何蹭蹬，水路转回环。风激船头浪，云归树杪山。野人桃笋卖，村店裹茶还。城市嚣尘远，诗囊一破悭。,4
NanBei,萧统,拟古诗,晨风被庭槐，夜露伤阶草。雾苦瑶池黑，霜凝丹墀皓。疏条索无阴，落叶纷可扫。安得紫芝术，终然获难老。,1
Song,芹庵,其七,鹏程九万翼方展，桃实三千花正开。再拜愿伸难老颂，仙风定合继蓬莱。,3
NanBei,萧统,讲席将毕赋三十韵诗依次用,法苑称嘉柰，慈园羡修竹。灵觉相招影，神仙共栖宿。慧言绝已久，烦劳多累蓄。因兹阐慧云，欲使心尘伏。八水润焦芽，三明启群目。宝铎旦参差，名香晚芬郁。暂舍六龙驾，微祛二鼠蹙。意树发空花，心莲吐轻馥。喻斯沧海变，譬彼庵罗熟。妙智方缛锦，深词同雾縠。善学同梵爪，真言异铜腹。逶迤合盖城，葳蕤布金郁。珠华荫八溪，玉流通九谷。青禽乍下上，云雁飞翻覆。高谈属时胜，寡闻终自恧。日丽鸳鸯瓦，风度蜘蟵屋。落花散远香，霏云卷遥族。旷济同象园，中乘如伫独。后焰难坚明，初心易惊缩。应当离花水，无令乖七木。投岩不足贵，棘林安可宿。器月希留影，心灰庶方扑。视爱同采蜂，游善如原菽。八邑仙人山，四宝神龙澳。药树永繁稠，禅枝讵凋摵。以兹说闻道，庶此优驰逐。愿追露宝车，脱屣亲推毂。,1
Ming,尹明翼,送上人返匡山,一两芒鞋为苦忙，匡山归去水汪洋。他年寄取红尘会，窈窕应怜十八娘。,5
Ming,王邦畿,春社与田父饮酒古榕树下,燕至知春社，鱼浮识海风。数间茅屋里，半亩绿荫中。酌酒敦时序，为农问老翁。不知今夜雨，迟否及田功。,5
NanBei,萧纶,戏湘东王诗,湘东有一病，非哑复非聋。相思下只泪，望直有全功。,1
Yuan,杜伯高,句,山围花柳春风地，水浸楼台夜月天。,4
WeiJin,应璩,其九,百郡立中正，九州置都士。州闾与郡县，希疏如马齿。生不相识面，何缘别义理。十室称忠信，观过必党里。,0
Yuan,甘立,题柯博士墨竹,嶰谷春回落粉香，拂云和露倚苍苍。月明后夜吹箫过，应是伶伦学凤凰。,4
Ming,尹守衡,重游开福寺访佛国和尚,胜地开莲宇，山川两岸分。启窗全纳日，扫榻半留云。钵静蛟龙卧，钟圆昼夜闻。春来烟水满，鸥鹭得同群。,5
Yuan,方凤,哭陆丞相秀夫,祚微方拥幼，势极尚扶颠。鳌背舟中国，龙胡水底天。巩存周已晚，蜀尽汉无年。独有丹心皎，长依海日悬。,4
Qing,王孙蔚,其二,芙蓉山色有无间，烟棹芦花千里还。远涧寒声移晚树，晴江落照上秋山。逢人尽说风尘苦，出世方知云水闲。昨夜终南来梦里，宛然三径扣松关。,6
Yuan,王实甫,上小楼,且休说白虹贯日。青龙藏地。这剑比那太阿无光。镆铘无神。巨阙无威。你可休将他小觑的轻微不贵。端的个有吹毛风力。,4
Yuan,元文宗,自集庆路入正大统途中偶吟,穿了氁衫便著鞭，一钩残月柳梢边。二三点露滴如雨，六七个星犹在天。犬吠竹篱人过语，鸡鸣茅店客惊眠。须臾捧出扶桑日，七十二峰都在前。,4
Yuan,于立,暮春偶书,沈沈柳巷无行迹，惟见帘前落絮频。小雨欲晴先酿暖，轻阴拂地不惊尘。已知春事无多日，解醉花前有几人。深院时时剪刀响，倩谁裁制小乌巾。,4
Qing,孔祥淑,其七,画虎状狰狞，遥望犹悚惧。况在小儿女，何敢与之遇。父为虎所曳，杨香赫然怒。奋臂不顾身，搏虎如搏兔。扼颈虽靡牙，俯伏驰若鹜。笑彼逐虎者，色变失故步。善撄如冯妇，负嵎犹四顾。,6
Ming,王文明,吊罗贞烈,一死酬初志，宁知身后名。风摧秋日白，节映嫠星明。鹤梦悠悠去，松姿岁岁荣。无繇瞻蕙帐，感慨不胜情。,5
Tang,王丽真,其二 季衡酬别,莎草青青雁欲归，玉腮珠泪洒临岐。云鬟飘去香风尽，愁见莺啼红树枝。,2
Qing,王鸣雷,暮秋江上书所见,生后浮名过耳轮，烟霞漠漠悟前身。鱼心怯浪空惊水，马眼临秋不怕尘。海上偶逢山上叟，黑头相送白头人。那堪晚节催篱菊，一夜霜风雁路新。,6
Tang,王昌龄,题僧房,棕榈花满院，苔藓入闲房。彼此名言绝，空中闻异香。,2
WeiJin,王敬伯,泫露诗,低露下深幕，垂月照孤琴。空弦益宵泪，谁怜此夜心。,0
Ming,王一鸣,十载,十载犹迁客，孤踪愧俗人。长缄存后舌，乍保爨余身。楚泽云千里，春城月半轮。潜夫潜未得，飘泊损天真。,5
Yuan,李存,其二,同邑未及识，居然挽有诗。天乎倾族望，人或虑年饥。爱子书连架，留宾酒满卮。秋风轩外竹，唯见绿依依。,4
Song,王铚,送李文若归修水并吊其兄商老之亡,子去何悽断，乡关岁月新。荒山寒带雨，古驿夜无人。生死风前烛，音容梦里身。临分感平昔，挥泪到松筠。,3
Yuan,吴龙翰,重阳客中,愁里重阳近，他乡酒易酤。秋风诗鬓短，寒夜客灯孤。笋笠月穿破，荷衣霜打枯。有怀吟未就，端不为催租。,4
Ming,王祎,其二,古今千载短，天地一身贫。述作须垂远，功名要及新。无心去书癖，有酒酬花神。自谓平生志，无惭食肉人。,5
Ming,王衡,寓极乐寺,湾湾绿水带城阴，白日青莲双树林。万叠云山千里梦，六时钟磬五更心。寒灯贝叶翻香蠹，春日檐花坐语禽。随意竹床葵菜好，经帘不卷画堂深。,5
Yuan,李冶,墨海棠,汉宫愁绝冷胭脂，一醮刘郎两鬓丝。甲帐夜寒银烛短，六铢云帔独来时。,4
Yuan,王士熙,其四,拂拭亭前石，东风屋角生。浅云浮水动，迟日傍花明。春去青林合，人来白鸟迎。暮尘回首处，此地可忘情。,4
Tang,王感化,咏马（题拟）,宝马雕鞍贡紫庭，渥洼神骏旧传名。四蹄蹀躞天阶下，乍对龙颜不敢行。,2
Qing,王嘉禄,雨后怀君绣,骤雨传声急，西风压梦频。残镫依静夜，空馆入新春。歌哭余双鬓，饥寒岂一身。枫江枫叶满，想见闭关人。,6
Yuan,吾丘衍,仇仁父解秩建康有新文曰金渊集,老去陶元亮，归来向子平。乡关成久别，故旧喜相迎。卜宅来江燕，移尊笑海鲸。新传浣花句，未怪作金声。,4
WeiJin,庾蕴,兰亭诗,仰想虚舟说，俯叹世上宾。朝荣虽云乐，夕毙理自因。,0
Song,尹焞,自秦入蜀道中绝句三首 其一,绿阴深处竹篱遮，也有红花映白花。却忆故乡卿相第，不及张三李四家。,3
Ming,王猷,其二,蛮烟蜃气一时清，天外恩波霁景生。怜尔潢池骄赤子，想堪海国寄干城。流云野浦供横槊，落月沧溟照洗兵。此日卖刀忙买犊，水田归去及春耕。,5
Ming,牛谅,题画梅,梨花云底路参差，折得春风玉一枝。南雪未消江月晓，欲从何处寄相思。,5
Tang,元昉,边上秋望,草秋宜病马，风疾称饥鹰。,2
Yuan,周密,其二,洛社忘年契，惟公最己知。诵言司马赋，喜说项斯诗。问字时携酒，钩玄共订碑。岂期三日别，遽作百年悲。,4
Yuan,吴当,送人归蜀,愁寂都门别，艰危蜀道行。四山皆雨气，尝日有鹃声。北极红云阙，西江白帝城。怀亲兼恋禄，去住总关情。,4
Yuan,吴莱,岁初喜大人回自岭南遂携儿谔北行送之 其一,乍喜吾亲返，还携稚子行。风沙千里道，雨露九重城。旧帆江潮远，新装岭瘴清。长秋官属盛，去可接簪缨。,4
Ming,叶芝,庐陵赠别马季房,怜君意气重南金，倾盖欢然思不禁。世有青箱传绛帐，文从学海起词林。芳樽却许归同社，里曲何来遇赏音。别后相思天共远，五云遥望紫云深。,5
Yuan,周子固,寒光寺,檐影流不去，天光蘸波碧。开轩足清致，远山映佳夕。轻风入座隅，水纹浮枕席。鱼鸟喜相亲，洒然脱尘迹。,4
Yuan,安震,送奉使李中父还朝,祖席高张碧涧滨，西郊日薄蔼黄尘。今年雨雪连寒食，触处烟火阻令辰。芳草未堪留去马，绿杨岂解系行人。男儿自有四方志，安用临歧苦怆神。,4
Yuan,佚名,悼程清叟,今度过符里，先生巳不存。遗书空满几，传业仅馀孙。秋雨茅茨屋，霜风芋栗园。寒莎封马鬣，聊为奠吟魂。,4
Song,王齐愈,车武子宅,儒生骨朽名犹在，高冢相望已乱真。只认夜深萤聚处，便应泉下读书人。,3
Ming,于范,南乡子,雨后绿芜汀。流水无声双岸平。依约晚烟迷处所，心惊。犹是干戈梦里情。莫自倚旗亭。云暗高城愁易生。帆外半江斜日远，凄清。待共萍花订晚盟。,5
Song,王涣,念奴娇,水沉香霭，满钱塘千里，秋烟如织。万井欢声瞻宝钱，遥指明星南极。辇路看花，神旗垂彩，名冠金门籍。平阳家世，凌烟都减颜色。须信勋业风流，阳春有脚，到处开桃李。荐拥油幢宸眷重，吴越江南江北。认取疏梅，东君深意，遣调羹消息。凤书飞下，绿槐元自相识。,3
Tang,巴陵馆鬼,柱上诗①,爷娘送我青枫根，不记青枫几回落。当时手刺衣上花，今日为灰不堪著。,2
WeiJin,左芬,武帝纳皇后颂①,峨峨华岳，峻极泰清。巨灵导流，河渎是经。惟渎之神，惟岳之灵。钟于杨族，载育盛明。穆穆我后，应期挺生。含聪履哲，岐嶷夙成。如兰之茂，如玉之荣。越在幼冲，休有令名。飞声八极，翕习紫庭。超妊邈姒，比德皇英。京室是嘉，备礼致娉。令月吉辰，百僚奉迎。周生归韩，诗人是咏。我后戾至，车服晖映。登位太微，明德日盛。群黎欣戴，函夏同庆。翼翼圣皇，睿哲孔纯。悯兹狂戾，阐惠播仁。蠲衅涤秽，与时惟新。沛然洪赦，恩诏遐震。后这践阼，囹圄虚陈。万国齐欢，六合同欣。坤神抃舞，天人载悦。兴瑞降祥，表精日月。和气烟煴，三光朗烈。既获嘉时，寻播甘雪。玄云晻蔼，灵液霏霏。既储既积，待阳而晞。曣晛沾濡，柔润中畿。长享丰年，福禄永绥。,0
Tang,僧子兰,华严寺望樊川,万木叶初红，人家树色中。疏钟摇雨脚，秋水浸云容。雪碛回寒雁，村灯促夜舂。旧山归未得，生计欲何从。,2
Qing,毛奇龄,入山偶成,种药神农地，牵牛巢父家。水禽时变响，山草递开花。云隙流天影，岩空坠日华。春深人不见，愈觉此中遐。,6
NanBei,王筠,其五 游望二首,落日照红妆，挟瑟当窗牖。宁复歌蘼芜，唯闻叹杨柳。结好在同心，离别由众口。徒设露葵羹，谁酌兰英酒。会日杳无期，蕣华安得久。,1
Yuan,方行,寄苏太史,城隅分守地，江上断肠时。感此一日旧，坐令千里思。青云当自力，白发不须悲。泽国多鸿雁，南来好寄诗。,4
Yuan,周棐,临平道中寄京师诸友,云外群山绾翠螺，马蹄长是客中过。关河树色秋光近，驿路蝉声晚更多。千古心期空皓首，百年人事等沧波。自惭薄劣频趋走，几度因风想玉珂。,4
Yuan,王蒙,玉山主人书画舫,乱后重登旧草堂，主人延客晚樽凉。风摇竹影书签乱，花落池波砚水香。离别顿惊年岁改，梦魂愁杀路途长。欲知阮籍何由哭，四海兵戈两鬓霜。,4
Qing,牛焘,其三 石鼓江,山拥青螺色，波环碧玉城。江流石不转，滩静月无声。路似曾经渡，人犹此岸行。残碑夕照里，回首没榛荆。,6
Yuan,于立,题仲穆画唐马,大宛千里马，朱汗翠连钱。夜秣玉关下，晓呈金殿前。横门花似雨，韦曲柳如烟。虢国争驰道，将军避绣鞭。,4
NanBei,鲍令晖,题书后寄行人诗,自君之出矣，临轩不解颜。砧杵夜不发，高门昼恒关。帐中流熠耀，庭前华紫兰。物枯识节异，鸿来知客寒。游用暮冬尽，除春待君还。,1
Song,王琪,定风波,把酒花前欲问天。春来秋去苦茫然。风雨满枝花满地。何事。却教纤草占流年。试把钿筝重促柱。无绪。酒阑清泪滴朱弦。赖有玉人相顾好。轻笑。却疑春色在婵娟。,3
Tang,宋维,题天申宫三首 其二,中峰嘉树绿阴阴，洞里灵踪已遍寻。欲下山门又回首，数声清磬白云深。,2
Tang,僧栖白,寄独孤处士,林下别多年，相逢事渺然。扁舟浙水上，轻策剡山前。坐石吟杉月，眠云忆岛仙。何期归太白，伴我雪中禅。,2
NanBei,任昉,其二,已矣平生事，咏歌盈箧笥。兼复相嘲谑，常与虚舟值。何时见范侯，还叙平生意。,1
Qing,王之敬,山栖 其一,松竹径从幽壑转，茅茨门向乱山开。时闻好鸟林间语，更有鸣泉槛外来。,6
Yuan,方子京,鉴湖风月,贺仙归去隐沧浪，万顷晴波一镜光。龙瑞尚存古时迹，鸿禧犹带晋馀芳。两堤杨柳三更影，千树芙蕖五月凉。后数百年无问处，云山烟水共苍茫。,4
Ming,王佑,夜宿台中明朝拜封岳渎诏,宫阙深沈夜气寒，月钩初上碧云端。羽林侍卫罗千士，粉署趋朝宿百官。银钥已横金锁闼，绛纱遥度玉阑干。明朝岳渎颁封诏，四海神人总奠安。,5
Ming,尹绛,吴判府事竣挽,名家遗业数当公，器宇仍传长者风。人爱右军才绝妙，我钦师德量包容。早登宰辅身恒约，及会耆英座独崇。南极寿星今不见，可堪题挽泪和封。,5
Yuan,周伯琦,其六,龙门天下壮，只尺异寒暄。云气东西接，泉声日夜喧。柳榆环岸堑，瓜瓞拥篱樊。颇似燕南道，农家各有村。,4
Qing,六十七,九日①,朝来门巷集儒巾，屠狗吹箫共赛神。蝴蝶花残清入梦，鲤鱼风老健于春。酒浇幽菊舒黄蕊，琴鼓飞鸢飏碧旻。并著单衫挥羽扇，炎方空说授衣辰。,6
Ming,毛为光,秋怀,榆荚空庭改，秋光似去年。林鸣风里叶，云静水中天。凉意还谁语，幽思只自悬。缄书时未寄，鸿雁肯轻传。,5
Yuan,王沂,菩萨蛮 题李溉之词卷,大明湖上秋容暮。风烟杖屦时来去。说与病维摩。可人秋水呵。自书盘谷序。和了停云句。把酒为君歌。济南名士多。,4
Ming,尹明翼,曹溪口,朝发濛𣿞江，夕至曹溪口。雨歇石陂平，风微还击牖。隔树鹁鸠啼，沙际鸬鹚偶。行行四野寂，明月即朋友。倚岸托清吟，一吟一回首。天地何劳劳，群动总吹垢。儒者复尔忙，褒讥漫相守。豁然證无生，高叫破空有。南来不尽情，濯濯溪边柳。,5
WeiJin,孙楚,白起赞,烈烈桓桓，时维武安。神机电断，气济师然。南折劲楚，走魏禽韩。北摧马服，淩川成丹。应侯无良，苏子入关。噭噭谗口，火燎于原。遂焚杜邮，与箫俱燔。惟其殁矣，古今所叹。,0
Yuan,方凤,北山道中,拂衣去城市，信步踏晴泥。草意春风蚤，松阴野日西。语长忘路远，行近觉山低。更欲迟来此，穿林听鸟啼。,4
Qing,方守敦,光炯避难蜀中，闻有峨嵋之行，赋此奉怀（录一）,怪绝乾坤事，伤哉君子心。白头湖上友，万里忽分襟。豺虎苍生困，江山八阵寻。草堂遗迹在，杜老共哀吟。,6
Song,王复,句,早秋蝉有信，多雨暑无权。,3
Ming,王鸣雷,沛中怀古,花傍高楼日傍杨，帝家居处本无方。一州亦属君臣地，大统宁分父母乡。黑夜吼龙蛇草湿，碧天低雁马台荒。今朝沛里浮云外，古驿鸟歌归路长。,5
Song,王操,塞上,无定河边路，风高雪洒春。沙平宽似海，雕远立如人。绝域居中土，多年息战尘。边城吹暮角，久客自悲辛。,3
NanBei,伏知道,咏人聘妾仍逐琴心诗,春色转相催，佳人心自回。长卿琴已弄，秦嘉书未来。挂冠易分绶，荐枕缺因媒。染香风即度，登垣花正开。贞楼若高下，如何上阳台。,1
Ming,文彭,新秋,楼居难避暑，一雨扫烦蒸。暂喜干戈洗，欣看黎庶宁。凉风期白苧，爽气薄青灯。笔砚虽堪近，悲愁赋未能。,5
Ming,王贞庆,清明日写怀,地僻长时少送迎，坐看春色又清明。传家旧物青毡在，处世中年白发生。杨柳东风犹料峭，杏花疏雨半阴晴。塞翁得失何须论，且共沙鸥暂结盟。,5
Yuan,汪士明,游木瓜园,木瓜名品擅江东，三月花开烟雨中。十里明霞红步障，数峰春色锦屏风。压枝绛蜡融成蒂，映地珊瑚矮作丛。秋实胜如丹颊美，更期跃马访园翁。,4
Qing,六十七,其二,饱啖槟榔未是贫，无分妍丑尽朱唇。颇嫌水族名新妇，却爱山蕉号美人。剧演南腔声调涩，星移北斗女牛真。生憎负贩犹罗绮，何术民风使大淳。,6
NanBei,陆厥,京兆歌,兔园夹池水。修竹复檀栾。不如黄山苑。储胥与露寒。逦迤傍无界。岑崟郁上干。上干入翠微。下趾连长薄。芳露浸紫茎。秋风摇素萼。雁起宵未央。云间月将落。照梁桂兮影徘徊。承露盘兮光照灼。寿陵之街走狐兔。金卮玉碗会销铄。愿奉蒲萄花。为君实羽爵。,1
Ming,尹耕,杨六郎庙,尚有杨郎庙，其如宋祚何。伤心空战伐，极目且山河。云鸟人能说，腥膻恨不磨。除凶昭代烈，应慰九原多。,5
Yuan,王儒圭,上御史,绣衣将指到南溟，骢马驱驰万里行。玉鉴冰壶元莹彻，蛮烟瘴雨喜澄清。简书程度归钟阜，原隰咨询过谢城。共庆飞龙新御极，好陈民瘼达聪明。,4
Qing,方维仪,出塞,辞家万里戍，关路隔风烟。赋重无馀饷，边荒不种田。小兵知有死，贪吏尚求钱。倚赖君王福，何时唱凯旋。,6
Ming,王崇庆,张家湾晓发作,沙鸟知山雨，舟人狎海潮。五云堆魏阙，回首路迢迢。,5
Qing,王之圻,鸲鹆歌,涉溪买鸲鹆，群笑王生痴。万里相携走庾岭，千金不易连城姿。一眼五色光催璨，山人爱杀争题诗。君不见阳翟贾，扬鞭走马南越逵。诩诩陆贾橐中赀。明珠不售翡翠死，何如端州采石儿。人生要在有远识，多忮多求徒尔为。,6
Ming,尤侗,送曾道扶司李汉中,江陵驿路满梅花，计日连云出谷斜。大丙山高环二华，五丁峡远接三巴。蒲鞭宽厚随羌俗，骢马威仪近汉家。更上陈仓怀古迹，武侯残壁起悲笳。,5
NanBei,僧达摩,其九,捧物何曾捧，言勤又不勤。唯书四句偈，将对瑞田人。,1
Ming,文益成,游金刚。题守訚轴,枫岳逢渠日，满山花正开。名家飞锡往，几处索诗来。释子道其道，词人才不才。移时论异趣，春雨湿庭苔。,5
Ming,支立,东作图,一犁春雨盈田畴，村南村北啼钩辀。阳和入土土脉润，谷种已见舒银钩。朝来雨晴天气燠，大牛小牛泥满腹。蚊䖟乱集龙贝疏，驱牛且向前溪浴。浴罢起来勤著鞭，趁暖且耕山后田。山泉易涸时易过，莳秧肯让他人先。阿翁老倦扶不起，阿婆日旰未梳洗。鸢鱼向人如道饥，飞来啄尽盆中米。妇且炊，儿莫啼，蠲租有诏矜黔黎。五月不须粜新谷，酒压珍珠饭抄玉。,5
Yuan,叶广居,西湖竹枝歌 其一,水长西湖一尺过，湖头狂客奈愁何。鲤鱼吹浪杨花落，听得橹声归思多。,4
Ming,王沂,谒苏云卿祠,古道风沙际，荒祠草树间。崇文今日盛，辟世几时还。薄宦真馀事，虚言颇厚颜。翻思徐孺子，清节照湖山。,5
Tang,丁泽,良田无晚岁,人功虽未及，地力信非常。不任耕耘早，偏宜黍稷良。无年皆有获，后种亦先芳。膴膴盈千亩，青青保万箱。何须祭田祖，讵要察农祥。况是春三月，和风日又长。,2
Yuan,阮孝思,梅花锦鸠,百叶红梅子未成，锦鸠枝上忽双鸣。春寒不用频呼雨，窗外东风雪始晴。,4
Yuan,李思齐,题九成台,凤不来兮辽东海，高台已荒天未改。当时别舜返昆丘，如何一去三千载。人间岂无青琅玕，孤栖未必天霜寒。致君尧舜我有术，来仪好向虞廷间，凤兮凤兮今当还。,4
Yuan,王吉昌,放心闲,一气玄功，三奇真造，本来玉貌修完。混归宝藏，密蕴九转神丹。傲阳体、堂堂实相，栖真境、坦荡天宽。从渠日月，忙催四大，迤逦衰残。物壮难留，假躯易失，独卓尔、一点冰寒。恢恢圣变，奋飞舞，恣吟弹。伴云外、清风明月，放宛转、隐显多般。还童不老，任灾临劫运，无像神安。,4
NanBei,萧纲,怨歌行,十五颇有馀，日照杏梁初。蛾眉本多嫉，掩鼻特成虚。持此倾城貌，翻为不肖躯。秋风吹海水，寒霜依玉除。月光临户驶，荷花依浪舒。望檐悲双翼，窥沼泣前鱼。苔生履处没，草合行人疏。裂纨伤不尽，归骨恨难祛。早知长信别，不避后园舆。,1
Yuan,方一夔,秋夜,露白初濡木，星虚渐集房。蛾飞争堕水，鱼退急投梁。捣练堤防冷，收禾准备荒。只愁枣红地，万马逐残羌。,4
WeiJin,曹丕,十五①,登山而远望，溪谷多所有。楩楠千馀尺，众草之盛茂。华叶耀人目，五色难可纪。雉雊山鸡鸣，虎啸谷风起。号罴当我道，狂顾动牙齿。,0
Yuan,邾经,题澄碧楼,燕入雨侵帘，鸥栖月近檐。白纡三泖曲，青隐九峰尖。夏簟风漪展，春醪雪乳拈。元龙怜远客，高卧想无嫌。,4
WeiJin,张翼,其三,邈邈庆成标，峨峨浮云岭。峻盖十二岳，独秀阎浮境。丹流环方基，瑶堂临峭顶。涧滋甘泉液，崖蔚芳芝颖。翘翘羡化伦，眇眇陵岩正。肃拱望妙觉，呼吸晞龄永。苟能夷冲心，所憩靡不净。万物可逍遥，何必栖形影。勉寻大乘轨，练神超勇猛。,0
Yuan,江辐,竹深处诗,万玉深中搆草堂，风清幽致逼潇湘。群龙垂影秋无际，独客高吟兴正长。云压四檐飘翠雨，暑消三伏坠玄霜。清芬不许红尘入，寒溢苔花满石床。,4
Tang,毛文锡,摊破浣溪沙,春水轻波浸绿苔，枇杷洲上紫檀开。晴日眠沙鸂鶒稳，暖相偎。罗袜生尘游女过，有人逢著弄珠回。兰麝飘香初解佩，忘归来。,2
Song,王溥,谢进士张翼投诗两轴,清河诗客本贤良，惠我新吟六十章。格调宛同罗给事，功夫深似贾司仓。登山始觉天高广，到海方知浪渺茫。好去蟾宫是归路，明年应折桂枝香。,3
Ming,王怿,江南意,郎居横江口，妾住横江上。生小惯风波，莲舟喜摇荡。荡舟莲花湾，花红照人颜。举头见郎来，低头隐花间。花疏不成隐，相见还相哂。都缘春意深，留连夕阳尽。前洲伴将稀，那能不相违。抛情明月下，各自唱歌归。,5
Yuan,孟淳,题水村图,茅舍竹篱山掩映，蒹葭杨柳水萦纡。渔人定指扁舟路，歌客应寻隐者徒。,4
Tang,敦煌人作品,其十四 半壁树咏,半壁生奇木，盘根到水涯。高柯笼宿雾，密叶隐朝霞。二月含青翠，三秋带紫花。森森神树下，祈赛不应赊。,2
Tang,缺名一,其十九,身卧空堂内，独坐令人怕。我今避头去，抛却空閒舍。你道生时乐，吾道死时好。死即长夜眠，生即缘长道。生时愁衣食，死鬼无釜灶。愿作掣拨鬼，入家偷吃饱。,2
Ming,王章,圣驾阅城,秋色当楼满，崇闉奠帝居。虎门横雉堞，凤吹导龙舆。峻坂云临近，封泉地络舒。翠华回辇处，嵩舞遍丹除。,5
WeiJin,崔琰,其二,倚高闾以周眄兮，观秦门之将将。,0
Song,王以宁,满庭芳 其一,山耸方壶，潮通碧海，江东自昔名家。玉真仙子，珰佩粲朝霞。一种天香胜味，笑杨梅、不数枇杷。难模写，牟尼妙质，光透紫丹砂。咨嗟。如此辈，不知何为，留滞天涯。料甘心远引，无意纷华。一任姚黄魏紫，供吟赏、银烛笼纱。南游士，日餐千颗，不愿九霞车。,3
Qing,王汝璧,同士会兄入南屏山访大恒让山两和尚遂宿让公山舫并读前后诸集同用东坡上巳出游韵索恒公和,走来一路曼陀雨，打包直入南山坞。高颧长鬣两诗僧，对面横讥杂嘲侮。笑看居士衣上花，漫说阇黎斋散午。让公让我山舫眠，天亲兄弟到尔汝。赵州茶熟芋火残，鸾漂凤泊风窗舞。省却伊雅欸乃声，曾无绣被焚香苦。卧游坐穴一榻云，蘧蘧便作蘧庐主。无台明镜涵髻螺，不费金钱看眉妩。可信三生慧业人，亦复清虚亦尘土。平生不读寒山诗，何意踏破蔬荀圃。身不及胆凝于神，羚羊角上卓锡所。笔尖香界众相呈，蛇神牛鬼时花女。讵独支远已赞休，昌黎老子头亦俯。不到圣处吾未能，餔糟更借香厨煮。此心未必如石顽，尚增逢僧作软语。肯将文字缚戒禅，莫负湖光彻天宇。儒臞禅悦同儿嬉，弥勒龛中腹为鼓。结社便呼小辋川，维摩不言已心许。连朝巢饮木不颠，几夜风行坎无阻。不管长鲸与寸莛，急课晨钟来报予。,6
Yuan,吕谅,挽余廷心元帅,百战残民力巳疲，将军未遣壮心违。城依楚水无兵援，目断燕山有雁飞。但愿斫头成大节，焉能屈膝解重围。睢阳死后舒州继，况是中原大布衣。,4
Song,君瑞,春日田园杂兴,白粉墙头红杏花，竹枪篱下种丝瓜。厨烟乍熟抽心菜，篝火新乾捲叶茶。草地雨长应易垦，秧田水足不须车。白头翁妪閒无事，对坐花阴到日斜。,3
Ming,方起龙,夜起,梦醒不复寐，披衣中夜起。辘轳寂未声，寒窗照破纸。乾坤只一皓，圆魄无纤滓。人游于光中，顾影一粟耳。我魂为之濯，焉用冰壶水。人天气交澄，不能言所以。兰焰未残烟，冷香生露蕊。满耳砌蛬音，断续不肯已。小童忽呓言，梦中作悲喜。,5
Song,毛珝,庐山栖贤寺（一作邓林诗）,名重于诸刹，前贤旧隐踪。无人知有路，隔树忽闻钟。瀑壮山疑裂，云深寺若封。或传遗稿在，三叩昔时松。,3
Ming,王恭,山人入城,行行别翠微，迢递入城扉。故旧多零落，人烟半是非。清霜寒使马，落日动军麾。薄莫遥钟起，还寻旧路归。,5
Ming,卞季良,登圣居山金神寺,攀萝登绝顶，碧殿拱寒虚。佛古称尊者，山灵号圣居。钟声云外落，松影月中疏。最爱安禅子，渠心政自如。,5
NanBei,陆琏,齐皇太子释奠诗,侧观遥册，历选皇年。惟灵御极，惟睿奉天。情机散古，文象聿宣。云鸟舛驾，教思蝉联。（一章）太明在运，帝功泉塞。端饰宝命，化垂人则。业敷七政，训弘三德。昭图协轨，道清万国。（二章）振领还风，提纲息伪。爱孚应远，仁治祥被。六幽畅波，八埏藻义。烟■开祯，山河㕬瑞。（三章）祚休长运，卜永联庆。于穆储徽，仪震丽正。妙智夙昭，神泉独镜。誉宣诗史，道协镛咏。（四章）业崇敬达，师严教尊。清淳璧水，赫奕兽门。斌斌楙藉，秩秩德言。合情饰皃，导本归源。（五章）宪章祀典，宗圣维灵。牺牷钊洁，盥奠肃诚。乐和初奏，礼备未贞。风辉克广，至德维馨。（六章）敬周献毕，即宴庠宫。霜庭秀日，邃宇恬风。陈仪就位，济济雍雍。泽宫庆普，心陶乐融。（七章）灼灼宰傅，英英藩哲。缔彩飞声，腾光代翼。髦彦连华，才奇映列。貂佩陆离，巾衮容裔。（八章）粹景贞晖，云露延和。显仁性始，藏用生波。乘虞入幸，沐吝溟河。巡崖恧虑，抃藻倾歌。（九章）,1
Ming,王在晋,其三,驾壑凌空复道斜，回旋百折石抽芽。云中凤辇过黄岘，天上鸾箫近碧霞。五岳会元藏帝箓，千秋泰畤列皇麻。灵仙秘府探元策，万寿年年献紫葩。,5
Tang,吕渭,忆长安 八月,忆长安，八月时，阙下天高旧仪。衣冠共颁金镜，犀象对舞丹墀。更爱终南灞上，可怜秋草碧滋。,2
NanBei,萧察,樱桃赋,推樱桃之为桃，先百果而含荣。既离离而春就，乍苒苒而冬迎。异群龙之无首，垂牢器之晚成。鸟才食而便堕，雨薄洒而皆零。未观红颜之实，空有荐庙之名。等橘柚于檐户，匹诸荐乎中庭。异梧桐之栖凤，愧绿竹之恒贞。岂复论其美恶，且耸干乎前棂。叶繁抽而掩日，枝长弱而风生。且得蔽乎羲赫，实当暑之凄清。,1
Ming,王沂,游青原山次隆太古谢子方 其一,逸客淹螺浦，寻僧问鹫峰。水流通雪窦，谷响应霜钟。幻迹双荆树，香风五粒松。追随成信宿，感尔意重重。,5
Qing,毛师柱,兵过,宁夏三边要，防秋万里屯。营移千帐白，马饮一河浑。但觉旌麾静，真看节钺尊。军容同细柳，知不负君恩。,6
Song,方有开,挽崔舍人 其一,士有千龄遇，名传百世荣。文章肇权直，淮海出儒英。紫禁烟花邃，黄麻黼黻明。方深丹扆眷，痛惜掩佳城。,3
Tang,康仁杰,句,红旆渡江霞蘸水，青蛇出匣雪侵衣。云散便凝千里望，日斜长占半城阴。只住此山宁有意，向来求佛本无心。,2
Yuan,王艮,简王君实佥事,顾瞻幽蓟三千里，局促舟航十二时。篙拄岸沙移寸寸，雾迷朝雨下丝丝。白头应笑冯唐老，青眼几成阮籍悲。能向江边迂宪节，持杯来赴野人期。,4
WeiJin,潘岳,悼亡诗三首 其一,荏苒冬春谢，寒暑忽流易。之子归穷泉，重壤永幽隔。私怀谁克从，淹留亦何益。黾勉恭朝命，回心反初役。望庐思其人，入室想所历。帏屏无仿佛，翰墨有馀迹。流芳未及歇，遗挂犹在壁。怅恍如或存，回遑忡惊惕。如彼翰林鸟，双栖一朝祇。如彼游川鱼，比目中路析。春风缘隙来，晨溜承檐滴。寝息何时忘，沈忧日盈积。庶几有时衰，庄缶犹可击。,0
Tang,甘洽,与王仙客互嘲（二人相友善，互以姓相嘲。）,王，计尔应姓田，为你面拨獭，抽却你两边。甘，计尔应姓丹，为你头不曲，回脚向上安。,2
Tang,王氏妇,与李章武赠荅诗① 其三,河汉已倾斜，神魂欲超越。愿郎更回抱，终天从此诀。,2
NanBei,朱超,咏同心芙蓉诗,青山丽朝景，玄峰朗夜光。未及清池上，红蕖并出房。日分双蒂影，风合两花香。鱼惊畏莲折，龟上碍荷长。云雨留轻润，草木隐嘉祥。徒歌涉江曲，谁见缉为裳。,1
Tang,白行简,滤水罗赋（以滤彼水虫疏而无漏为韵）,罗之名兮惟一。罗之用兮不同。彼以获禽为利。此以救物为功。象夫天而圆其外。体乎道而虚其中。执拯溺之心。忘乎云鸟。表好生之德。及其水虫。观其膺用之初。裁成之始。利物提挈。顺时行止。夕挂于壁。若满月之在天。晓用于人。状圆荷之在水。尔乃匪虚实。如有无。心宁劳于凝滞。体非惮于沾濡。伊纱灯之护虫。则理齐而功倍。彼纶巾之漉酒。乃迹同而用殊。若夫气爽秋晓。景光春昼。临桐井之银床。近莲塘之玉甃。于是铜瓶倾写。金盆俯就。迸千点之珠光。垂一带之冰溜。初疑散丝之雨。洒绿云而乱飞。又似瀑布之泉。穿碧烟而下透。且夫环之劲铁。取其坚而不朽。幂以轻纱。取其疏而无漏。彰妙用于不凡。表深仁而善救。滤颜生之瓢。水欲饮而徐清。漉范令之釜。鱼将烹而获宥。然则开三面者。其仁未如。张一目者。其害有馀。曷若筛么虫而必碍。投勺水而皆虚。纵醯鸡为解罗之鸟。舍井鲋为漏网之鱼。斯则用资于生。不资于杀。仁在乎密。不在乎疏。夫以道存仁恕。水何大而不滤。物莫隐欺。虫何微而见遗。虽焦螟之生必全。有以小为贵者。江汉之流虽大。尽可一以贯之。功且知其至矣。用宁忧于已而。客有抚而歌曰。玉卮无当兮安可拟。风瓢有声兮不足比。惟滤罗之用也大哉。故去此而取彼。,2
WeiJin,张华,壮士篇,天地相震荡，回薄不知穷。人物禀常格，有始必有终。年时俯仰过，功名宜速崇。壮士怀愤激，安能守虚冲。乘我大宛马，抚我繁弱弓。长剑横九野，高冠拂玄穹。慷慨成素霓，啸吒起清风。震响骇八荒，奋威蚋四戎。濯鳞沧海畔，驰骋大漠中。独步圣明世，四海称英雄。,0
Tang,僧惟审,别友人①,一身无定处，万里独销魂。芳草迷归路，春衣滴泪痕。几时休旅食，向夜宿江村。欲识异乡苦，空山啼暮猿。,2
Tang,白行简,振木铎赋（以振文教而纳规谏为韵）,国家古典修。时令顺。命遒人之职。执木铎以徇。本其教在每岁之发生。听其音如偫物之始振。于是官师倾听。道路咸闻。采讴谣于多士。延讽刺于大君。外振金声。将发号而施令。中含木德。贵偃武而修文。所以应之如响。从以如云。道达天和。契宫商而成韵。揄扬帝命。献诗颂而为偫。懿夫一气维则。万人是效。儆于有位。伫从善而如流。慎乃攸司。固匪怒而伊教。百官奉职而奔走。万族寻声而腾趠。观乎四会五达。举而摇之。溥天率土。孰云远而。期赫赫于永代。每锵锵于此时。响不闻空。能同诽谤之木。听犹在耳。将陈诵谏之诗。莫不献其词而谔谔。帅其属而师师。靡其荒怠。曷不肃祇。士传言而戾止。工执艺而畴咨。足以播祥风于地末。阐皇明于天垂。故夫圣之䜣合。询刍荛而听纳。动而悦随。谋卿士之箴规。乃知我武不施。司马之执奚为。斯文未丧。封人之喻攸宜。徒云击石拊石。曷若恩斯勤斯。与德音而共畅。载仁声而远驰。则六变通神。九成感物。不足擅美而标奇也。故我后振铎以耸善。喜人之敢谏。俾夫下不渎。上不慢。由和铃之昭其声。致朝野之清宴。,2
Ming,方豪,太白楼席上追和先辈陈刚中,风流杨水部，苦欲同登太白楼。楼前一回首，四郊烟雾风飕飕。白也生爱此，死后神应留。鲁人往往闻啸咏，深宵水底号蛟虬。金尊绿酒满，玉镜清光流。起见仙人犹独酌，锦袍坐对高城秋。仙人从来小天地，生既能乐死何愁。区区力士辈，玩弄如沙鸥。浩然之气永不灭，真与元气空中浮。彼哉撼树真蜉蝣，只向仙人粗迹求。仙人闻之不满一大笑，飘然跨鹤归宣州。自言宣州亦旧游，避人议论莫若青山丘。,5
Qing,王于臣,行香子 西陵月夜,闻是西陵。好借邮亭。为羁愁、怕听秋声。小窗清影，残月三更。觉睡难支，灯未烬，酒初醒。自分飘零，何处逢迎。到今朝、琴剑无凭。钱塘回首，一片云横。且拥寒衾，追旧事，笑生平。,6
Yuan,纸舟先生,西江月,本是一团血肉，惺惺全借阳神。起居言语是谁灵。神去更无把柄。说出万般名相，教人转入迷津。自从今日悟全真。妙语奇言不信。,4
Ming,叶光辅,东林废院诗追和忠宪公韵（十首存二首） 其一,凤拔龙蟠羡此翁，清飙会识父书中。自惭不及门前柳，得侍先生列下风。,5
NanBei,孔欣,祠太庙,束带从王事，结缨奉清祀。肃肃禁闱内，翳然绝尘轨。峨峨高堂上，层构郁云起。明发修荐享，矜悚不遑止。罄折阶廊间，栖栖常靡已。,1
Yuan,吴子庄,小景 其一,黄尘乌帽五门西，万里风云入马蹄。头白归来春梦醒，绿阴深处听莺啼。,4
Qing,王昶,晚登昆山过泗州塔院访二陆读书台,抚序属萧森，缄情慕婉变。迢迢谷水阳，啸侣惬微眷。塔院迹未湮，书台胜堪玩。永怀南国纪，似愧东曹掾。成都误因依，壮武枉论荐。遂蒙酪奴讥，终轸鹤唳叹。朅来奠莼羹，兰植信幽赞。徘徊吊古余，毕景下丛灌。从知才患多，庶几性能缮。,6
Qing,王文诰,濂泉寺,石骨攫土土花碧，溜天飞涛泻百尺。五泄辊趋壑底雷，谷应山鸣崩礐石。芒鞋滑印苔藓斑，冰花著衣珠跳额。轻身飞越万湫龙，直从泉顶探泉脉。泉顶大陂列环堵，一半颓云压山脊。中通巷𡽘里余平，两傍待建百人宅。水归于此百窍并，■流破肋走騞砉。放下玉帘不上钩，怪石守之纷列戟。人传帘内竹林通，悟入空门径可迹。瞿昙选佛兼爱身，未肯形骸等闲掷。瀑泉之上作道场，傍水依岩创规格。无端泉寺两茫茫，兴废乱麻难考覈。青山白尽老僧头，帘下无人试双屐。空将演说导因缘，一梦精诚动魂魄。我生蚤以筏喻参，舍法何心究梵册。石头高枕看泉飞，松风谡谡吹茵席。,6
Ming,史鉴,竹房,爱此竹房好，偏宜方外情。前村江动月，清梵昼销声。讲后雨花乱，风来天籁鸣。与师分半榻，高卧尽馀生。,5
Tang,李显,景龙四年正月五日移仗蓬莱宫御大明殿会吐蕃骑马之戏因重为柏梁体联句,大明御宇临万方，顾惭内政翊陶唐。鸾鸣凤舞向平阳，秦楼鲁馆沐恩光。无心为子辄求郎，雄才七步谢陈王。当熊让辇愧前芳，再司铨筦恩可忘。文江学海思济航，万邦考绩臣所详。著作不休出中肠，权豪屏迹肃严霜。铸鼎开岳造明堂，玉醴由来献寿觞。,2
Tang,王建,过赵居士拟置草堂处所,休师竹林北，空可两三间。虽爱独居好，终来相伴闲。犹嫌近前树，为碍看南山。的有深耕处，春初须早还。,2
Qing,王龙光,其十九 絷足,踏尽冰霜历岁寒，邯郸学步路偏难。名驹一息堪千里，束缚今同凡马看。,6
Song,王昭宇,句,明朝山北山南路，各自逢人话胜游。,3
WeiJin,孙拯,赠陆士龙诗,五龙戢号，云鸟纂纪。淳化既离，义风载始。轩冕垂容，文教乃理。奕奕洪族，盛德丰祀。（一章）于赫皇吴，应天统元。丞相文烈，公光赞勋。九命皇耀，茂德弥勤。华黻袭藻，金石载振。（二章）渊哉陆生，丕显洪胄。亦崇懿风，邈此弘裕。无竞厥德，丰光伊茂。文以义好，施以仁富。（三章）山积惟峻，道隆名遐。潜景在渊，龙跃承华。既淑尔仪，谁不允嘉。有漼重渊，载清其波。（四章）济济皇朝，峨峨髦士。序爵以贤，惟俊萃止。翩翻二宫，令问不已。乃迁华阁，皇典斯纪。（五章）思文大谟，恢我王猷。清风肆穆，雅宪允休。迈彼江川，邈此北流。微言兰馥，玉藻云浮。（六章）遭时之险，虎宰滔天。凭德美重，絷此俊贤。休否既亨，名以德渊。清徽伊铄，赞之弥坚。（七章）明明大象，玄鉴照微。显允君子，求福不回。善挹馀庆，险以德祈。澄浊以清，罔有不晖。（八章）释彼短寄，乐此窈冥。形以神和，思以情新。青云方乘，芳饵可捐。达观在一，万物自宾。（九章）制动以静，秘景在阴。灵根可栖，乐此隈岑。关楗重闭，谁和子音。瞻彼晨风，思托茂林。（十章）,0
Tang,段义宗,题大慈寺芍药,浮花不与众花同，为感高僧护法功。繁影夜铺方丈月，异香朝散讲筵风。寻真自得心源静，观色非贪眼界空。好是芳馨堪供养，天教生在释门中。,2
Ming,王贞庆,春日偕苏一（平）蒋五（忠）沈一（愚）游刘公祠,都城二月春熙熙，寻芳每共幽人期。长干白下总名胜，载酒携琴随所之。今晨乘兴出西郭，花底停骖游古祠。祠宫岧峣白云里，丹青台殿张罘罳。落梅纷纷堕香雪，垂杨冉冉摇金丝。凭高纵目倚栏槛，乾坤清气凝诗脾。从游宾客尽文彦，豪吟谑浪忘吾谁。东海苏公最英俊，掀髯一笑摛雄词。天孙机杼织云锦，五色绚烂含朝曦。淮南蒋生尤敏捷，吐语字字皆新奇。长鲸怒吸海波竭，峥嵘露出珊瑚枝。玉山沈郎更潇洒，芙蓉秋水涵清姿。摩挲石壁写新句，毫端墨汁光淋漓。呼儿洗盏罄余兴，醉来不觉乌巾欹。飞光百岁犹瞬息，人生行乐须及时。树林阴翳鸟声杂，斜晖又驻西山陲。马蹄归去踏芳草，风流不减高阳池。,5
Yuan,吴瓘,柳梢青,墙角孤根，株身纤小，娇羞无力。蟹眼微红，粉容未露，不禁春色。待东君汨没芳姿，渐迤逦、檀心半坼。缓步回廊，黄昏月淡，那时相得。,4
Song,王圭,林亭,地迥林泉好，乘閒会胜游。深沉烟色聚，潇洒雨声收。贫过扬雄宅，狂思范蠡舟。寄言赏心友，巾褐此经秋。,3
Qing,方文,喜槁木师至,闻君春到石头城，将妾和儿赠友生。此事太奇终有悔，天恩难断可无情。既归白业家何定，欲返黄州路未平。江上故人多古义，东郊应与结茅成。,6
NanBei,徐湛,赋得班去赵姬升诗,班姬与飞燕，俱侍汉王宫。不意恩情歇，偏将衰草同。香飞金辇外，苔上玉阶中。今日悲团扇，非是为秋风。,1
Qing,王昶,过昭阳湖 其一,长堤老柳作花飞，人在湖船试祫衣。夜雨平添三尺水，钓师正喜鳜鱼肥。,6
NanBei,萧统,相逢狭路间,京华有曲巷，巷曲不通舆。道逢一侠客，缘路问君居。君居在城北，可寻复易知。朱门间皓壁，刻桷映晨离。阶植若华草，光景逐飙移。轻幰委四屋，兰膏然百枝。长子饰青紫，中子任以赀。小子始总角，方作啼弄儿。三子俱入门，赫奕盛羽仪。骅骝服衡辔，白玉镂鞿羁。容止同规矩，宾从尽恭卑。雅郑时间作，孤竹乍参差。云翔杂水宿，哢吭满清池。欢乐无终极，流目岂知疲。门下非毛遂，坐上尽英奇。大妇成贝锦，中妇饬粉絁。小妇独无事，理曲步檐垂。丈人暂徙倚，行使流风吹。,1
NanBei,褚沄,咏柰诗,成都贵素质，酒泉称白丽。红紫夺夏藻，芬芳掩春蕙。映日照新芳，丛林抽晚蒂。谁谓重三珠，终焉竞八桂。不让圜丘中，粲洁华庭际。,1
Ming,王嗣奭,舟中即事,黄河杳无际，白浪卷山回。不待穷源去，方知天上来。,5
WeiJin,陆云,其三,在虞之胄，实惟有姚。颖艳玉秀，华茂桃夭。居显祗明，在灵格幽。清尘熠烁，淑心绸缪。爰及祁阳，惟德之周。,0
Yuan,李孟,喜雨,谁调元气入淋漓，枯槁回生只片时。依旧野云无著莫，高天阔地任风波。,4
Qing,殳丹生,余学画于汤子三年见其画水入妙自谓颇得其意作画水歌,宋公画山得山骨，五百年来纸犹湿。米公画山不画山，晴天雨天推烟鬟。汤子画水亦如此，十日五日袖五指。忽然倒峡与奔流，幻出澄江对窗几。画涛画雪兼画冰，低头听之声泠泠。老人事过即忘却，惟此欲忘心不能。古来多少餐霞客，误落尘中人不识。汤家水，米家山，只在虚无缥缈间。说与世人皆大笑，五百年来称二妙。,6
Qing,孔祥霖,多景楼联,北固暂停槎，纵我双眸，看无边风月；东瀛方用武，问谁只手，扶第一江山。,6
Tang,丘为,送阎校书之越,南入剡中路，草云应转微。湖边好花照，山口细泉飞。此地饶古迹，世人多忘归。经年松雪在，永日世情稀。芸阁应相望，芳时不可违。,2
Ming,王景,题画,闻说蓬莱水已枯，懒从海上拾珊瑚。山前石烂云生母，天际禽飞雪作姑。三尺清冰雷焕剑，一杯元气长房壶。此中尽是琼林侣，何事年来不寄书。,5
Ming,史谨,过七星关,万里投南徼，层关度七星。岭云和瘴黑，木叶向冬青。路远家难问，愁多酒易醒。相逢但樵牧，何以慰飘零。,5
Tang,文丙,藓花,寂寞人偏重，无心愧牡丹。秋风凋不得，流水泛应难。怪石从教遍，幽庭一任盘。若逢公子顾，重叠是朱栏。,2
Yuan,李真人,菩萨蛮,夸丹功用将何作。仙人尽号长生药。服人得延年。方知此理玄。至药终须觅。只在坎离侧。向此得真微。天长地久期。,4
Yuan,吴莱,一笑,一笑长竿折，徒怜大海鱼。文章犹酱瓿，尘土只盐车。白日燕台剑，清风禹穴书。上林谁献赋，愁绝马相如。,4
Qing,王云蛟,秋日园亭,荒居无辙迹，日午露方晞。种药多依水，著书常掩扉。竹喧知鸟过，山静听云归。客至临流酌，溪中菱芡肥。,6
WeiJin,曹毗,夜听捣衣诗,寒兴御纨素，佳人理衣襟。冬夜清且永，皎月照堂阴。纤手叠轻素，朗桁叩鸣砧。清风流繁节，回飙洒微吟。嗟此往运速，悼彼幽滞心。二物感余怀，岂但声与音。,0
Qing,王崇简,寄赠申凫盟,秣陵云扰后，寤寐忆君多。吾道存薇蕨，风尘乱薜萝。遐心栖大麓，清梦越漳河。何日偕瓢笠，幽嵓听浩歌。,6
NanBei,徐勉,采菱曲,相携及嘉月，采菱渡北渚。微风吹棹歌，日暮相容与。采采不能归，望望方延伫。傥逢遗佩人，预以心相许。,1
Tang,包融,武陵桃源送人,武陵川径入幽遐，中有鸡犬秦人家。先时见者为谁耶，源水今流桃复花。,2
Qing,方思,宿徐莘叟草堂,开牖迎花气，烧炉借月辉。巢湖鱼到早，霍岳笋来肥。广受风难继，羊求迹已微。方书闲自录，采药莫相违。,6
WeiJin,钟夫人,遐思赋,惟仲秋之惨凄，百草萎悴而变衰。燕翔逝而归海，蟋蟀鸣而相追。从虚堂而无寥，嗟我心之多怀。怅遐思而内结，嗟尔姜任邈不我留。谋民生之未几，吾何为其多愁。凉风萧条，露沾我衣。忧来多方，慨然我怀。感飞鸟之反乡，谅卫女之思归。于是周游容与，逍遥彷徨。悲民生之局促，愿轻举之遐翔。,0
Song,王伯虎,其二,离宫避暑今安在，英雄埋没随空埃。,3
Tang,李白,寄淮南友人,红颜悲旧国，青岁歇芳洲。不待金门诏，空持宝剑游。海云迷驿道，江月隐乡楼。复作淮南客，因逢桂树留。,2
NanBei,王思远,皇太子释尊诗（残缺四章）,龙图升曜，龟籍流芳。俗资儒从，化以学昌。葳蕤四代，昭晰三王。挥发性灵，财成教方。（一章）时陂乐沦，风凋礼失。缝掖不衣，章句岂术。蕴金孰砥，怀玉焉器。养正者睿，敷文惟懿。（二章）帝则昭天，皇图轶古。乃圣乃神，重规叠矩。霞构两庠，星陈二序。横经若林，负书被宇。（三章）国绪克隆，储晖允镜。玉粹萧芬，体元居正。温文自躬，敦悦以性。崇道让齿，业大德盛。（四章）高殿既筵，远言既宣。穷理尽奥，阐几洞玄。降情肃币，盥圣荐贤。（五章）,1
Qing,王璐卿,浣溪沙,风落残红兰槛多。墙阴袅娜紫遛过。牡丹和露湿轻罗。闲把鸳针穿蝶翅，戏抛绳拂引狸奴。昼长挨得绣功夫。,6
Qing,仇亮,其四,兰荃憔悴不闻香，欲托湘累续九章。大地风云斗龙虎，孤臣铁石铸心肠。沧桑一觉黄梁梦，傀儡谁登劫火场。三尺剑锋膏鸊鹈，几回搔首问苍苍。,6
Qing,丁锡庚,其四,吟坛称长即吾师，翰墨因缘慰所思。他日相离定相忆，好贻双鲤寄新诗。,6
Yuan,伯颜,七哀诗七首 其一,有客有客何累累，国破家亡无所归。荒村独树一茅屋，终夜泣血知者谁？燕云茫茫几万里，羽翮铩尽孤飞迟。呜呼我生兮乱中遘，不自我先兮不自我后。,4
Ming,王应鹏,元夕怀上都,皎皎月如水，遥天入斗微。火云三殿合，清禁六鳌飞。乐事何妨盛，民风到处非。夜来双玉佩，明白梦垂衣。,5
NanBei,费昶,有所思,上林乌欲栖，长门日行暮。所思郁不见，空想丹墀步。帘动意君来，雷声似车度。北方佳丽子，窈窕能回顾。夫君自迷惑，非为妾心妒。,1
Song,孔夷,赠关渊圣学士,吴越声飞二十年，缁衣空复叹遗编。紫芝眉宇风尘外，太白文章锦绣前。可是石渠方载笔，未应水国要归田。他时雪里相逢处，能记骑驴孟浩然。,3
Yuan,完颜雍,减字木兰花 赐玄悟玉禅师,但能了净。万法因缘何足问。日月无为。十二时中更勿疑。常须自在。识取从来无挂碍。佛佛心心。佛若休心也是尘。,4
NanBei,范泰,高凤赞,遐哉玄古，邈矣皇羲。自兹已降，显默参差。智为世骇，才为物奇。迹出无泯，潜跃俱驰。暧暧若人，孰测其为。戢曜幽壑，采真重崖。冲情莫亮，污迹示疵。轻俗无际，肆志莫羁。,1
NanBei,荀雍,临川亭诗,目极依春路，披褐怀良辰。明发戒徒御，临流饯归人。,1
NanBei,高允生,王子乔行,仙化非常道，其义出自然。王乔诞神气，白日忽升天。晻暧御云气，飘飘乘长烟。寄想崆峒外，翱翔宇宙间。七月有佳期，控鹤崇崖巅。永与时人别，一去不复旋。,1
Yuan,文质,白云海歌,白云深，白云深，白云深处元无心。眼空瑶海一万里，山光不动秋阴阴。虚白英英启扃牖，袖拂天开落星斗。尽随玉气化为龙，不逐西风变苍狗。道人高居白云里，九重丹书徵不起。三生石上话因缘，春梦梨花隔秋水。风尘眯目横干戈，龙吞虎噬奈尔何。断蛇神器未出匣，海宇无复春光和。世事纷纷为落絮，百岁流光水东注。白云与我有深期，我亦相依白云住。,4
Qing,王定柱,过拉邦坡,鴃语凭谁译拉邦，登高指顾势无双。马头画意双眸阔，蚁垤云容四面降。拱手千关蹲虎豹，侧身万岫拜旌幢。鹧鸪莫唤行人住，化雨春和洗瘴江。,6
Ming,尹嘉宾,澄江杂咏 其三,城中古刹谁最古，迎福寺作唐初年。殿梁中断壁奇绝，僧写经笔开冰莲。,5
Tang,缺名一,其六,用钱索新妇，当家有新故。儿替阿耶来，新妇替家母。替人既倒来，条录相分付。新妇知家事，儿郎永门户。好衣我须著，好食入我肚。我老妻亦老，替代不得住。语你夫妻道，我死还到汝。,2
Qing,王猷定,返扬州喜晤孙无言,却讶秋还在，萧条满目非。江山千骑暗，城郭一人归。见子南冠泪，犹惊楚客衣。庭花何烂缦，寂寂伴伊威。,6
Song,王十朋,其二,先友嗟无几，公今亦古人。平门散车辙，蕃榻锁埃尘。甚愧常公厚，深知管子贫。平生谈笑地，感激泪沾巾。,3
Qing,王瑗,行香子 赠女尼静缘,早削云鬟。了悟三缘。比丘尼、也证诸天。偶谈妙谛，真破枯禅。看日方中，花乱坠，石频颠。自笑无端。蝶梦流连。送颜红、睡枕餐盘。拟除金钏，学坐蒲团。奈痛荆凋，念椿老，恋萱妍。,6
Song,尼净智,偈,赵州舌头连天，老婆眉光覆地。分明勘破归来，无限平人瞌睡。,3
Yuan,吴师道,玉泉山图,何许泉如玉，元因有玉人。山晖神废夜，木秀泽含春。此日还看画，无缘可卜邻。寄声嘉遁者，莫污世间尘。,4
Yuan,甘瑾,怀饶府陶郎二侯旧政,五马为邦日，疲氓属抚绥。载歌来暮政，宜勒去思碑。汉室贤良传，周人岂弟诗。遗风端不泯，颜范合同祠。,4
Tang,僧可朋,赠方干,盛名传出自皇州，一举参差便缩头。月里岂无攀桂分，湖中刚爱钓鱼休。童偷诗藁呈邻叟，客乞书题谒郡侯。独泛短舟何限景，波涛西接洞庭秋。,2
Ming,王邦畿,省先府君墓,芳华发古木，稚鸟鸣朝林。自有生身处，曾无报本心。水流山路暗，云过石堂阴。认得碑题在，其如春草深。,5
WeiJin,董京,答孙楚诗,周道斁兮颂声没。夏政衰兮五常汨。便便君子。顾望而逝。洋洋乎满目。而作者七。岂不乐天地之化也。哀哉乎时之不可与。对之以独处。无娱我以为欢。清流可饮。至道可餐。何为栖栖。自使疲单。鱼悬兽槛。鄙夫知之。夫古之至人。藏器于灵。缊袍不能令暖。轩冕不能令荣。动如川之流。静如川之渟。鹦鹉能言。泗滨浮磬。众人所玩。岂合物情。玄鸟纡幕。万世而不悟。以我观之。乃明其故。焉知不有达人。深穆其度。亦将窥我。颦蹙而去。万物皆贱。惟人为贵。动以九州为狭。静以环堵为大。,0
WeiJin,何劭,诗,亮无风云会。安能袭尘轨。,0
Song,尹穑,句 其一,酬功不惜赏千布，送死惟堪缚一驴。,3
Yuan,吉丙,题天坛,松杉郁郁锁仙坛，丈室高人尽日閒。门外晓晴春色好，数峰青出紫云间。,4
Song,丁谓,柳 其一,杨柳郁氤氲，金堤总翠氛。庭前花类雪，楼际叶如云。列宿分龙影，芳池写凤文。短箫何以奏，攀折为思君。,3
Qing,王铎,其六,未可测奇奥，铁牌风雨愁。乘时休离佛，不夜吼高秋。巴岳天根老，邛崃月魄稠。酿花求发绿，世外灏悠悠。,6
Qing,王志翰,普安观,盘回鸟道碧萝牵，历尽层峦到洞天。忽见群峰来脚下，始知身已在云边。,6
Ming,王佑,荆南舟中寄华容孙景贤,故人不见十年馀，闻就华容早卜居。湖上屡停千里棹，岭南不寄一行书。别来每恨知心少，老去翻令会面疏。题句荆南烦去客，早春问讯向茅庐。,5
Tang,王维,酬贺四赠葛巾之作,野巾传惠好，兹贶重兼金。嘉此幽栖物，能齐隐吏心。早朝方暂挂，晚沐复来簪。坐觉嚣尘远，思君共入林。,2
Ming,卞荣,与蒋竹居同游长寿庵,故人相见各华颠，长寿庵中话夙缘。鸭脚树高将十丈，龟趺石断已千年。无多光景如前日，大半交游入下泉。灵运岂应能作佛，聊同苏晋爱逃禅。,5
Ming,丁熿,地震后。雷电大雨终夜,冬雨无如此，想须秋旱馀。枯川吼宵半，迸溜杀鸡初。后土既惊蛰，皇天何警余。陋邦那解奏，太史或遗书。,5
Qing,于成龙,梦餐优昙花作（有引）,优昙曾记梦中餐，山寺日高柏水寒。云绕佛龛常五色，香飘精舍比芝兰。生平未识金银气，偶尔轻抛麋鹿滩。四十年来魔障尽，好教拂袖紫霞端。,6
Yuan,王吉昌,感庭秋,志通天地媾精神。消息葆全真。造化玄黄极妙，炼九阳、魂变逡巡。西来祖意坦然伸。无碍法门亲。应化河沙周普，露妙圆、糟粕清醇。,4
Yuan,周驰,其六,云驭霓旌自往还，天风浩浩海波寒。日轮飞上青山顶，人道蓬莱咫尺间。,4
Yuan,尹志平,一剪梅 咏前高山,新得前高一簇山。清虚洞府，亘古仙坛。皇天怜我苦奔驰，佚我年高，教我开颜。暗谢高穹赐我闲。松间石上，断了追攀。忻然自得乐无穷，行出堪观。坐也堪观。,4
NanBei,江奂,渌水曲（渌。谢集作绿。《诗纪》同。）,塘上蒲欲齐，汀洲杜将歇。春心既易荡，春流岂难越。桂棹及晚风，菱江映初月。芳香若可赠，为君步罗袜。,1
Ming,公鼐,济河道中,汶水南通楚，清河北带齐。故山云淰淰，长路草萋萋。野旷秋天阔，峰高夕日低。前村疑渐近，转盼暝烟迷。,5
Ming,史弼,自慰,一经教子戴儒冠，旋觉年来怀抱宽。百亩且耕甘自足，数椽聊构蔽风寒。心田要好当先种，门阀宜高待后看。多养龙孙护书屋，个中觞咏日追欢。,5
Song,美奴,如梦令,日暮马嘶人去。船逐清波东注。后夜最高楼，还肯思量人否。无绪。无绪。生怕黄昏疏雨。,3
Ming,王蒙,有感,驯龙若御马，下上何足奇。飘摇海东鸐，司晨不如鸡。白云本无心，每与仙人期。悠然岩壑姿，卷舒岂无时。偶来还自赏，倏去令人思。燕台十二月，雪没黄金基。正月河冰泮，二月下流澌。江南三月暮，落花舞晴丝。归帆天际来，烟雨渡江迟。渌波映吴树，双飞锦鸊鹈。相思极春水，一夕到天涯。,5
Qing,方镛,旅馆不寐,凉风起日暮，木叶莽萧萧。高馆一镫悄，故乡千里遥。虫声寒古壁，蝶梦醒残宵。明月不知处，离愁空酒浇。,6
Yuan,牧常晁,西江月,释氏禅经律论，儒家传记诗书。老君三六部真符。止论一心两字。了得一明心地，诸余土苴何须。忘形忘气总归虚。到此实非譬喻。,4
Yuan,汪用敬,送杨好古浙东宪掾,才思飘飘迥不羁，青年高步际明时。黄堂雅望推三语，乌府先声重四知。石室岚烟凝紫翠，兰溪梅雨涨涟漪。公馀想遂登临兴，好把新吟慰我思。,4
Yuan,吴龙翰,严郡谒乌龙庙遇打碑者,何年故处士，灵魄此为家。古壁填苍藓，空庭隘落花。山坟穿去鹤，庙祭下饥鸦。巫祝打碑卖，神功播海涯。,4
WeiJin,江逌,风赋,惟浑成之既载兮，统天地以资始，网宇宙以结罗兮，洞万形而通纪，莫适柔健，靡测阴阳，于音罔徵，在体无方，假姿众象，借韵宫商，若飔厉狂震，触物怒号，卷扬江海，回拔陵崤，巨鹢迸慑以退翼，爰居丧宿而遐逃。,0
Tang,毛熙震,其二,修蛾慢脸，不语檀心一点，小山妆。蝉鬓低含绿，罗衣澹拂黄。闷来深院里，闲步落花傍。纤手轻轻整，玉炉香。,2
Ming,王铎,其七,瓦屋山无尽，诸番限此疆。七天通气冷，三殿引光长。枳木资僧业，烟云厚客装。携君观邃古，广乐远铿锵。,5
Qing,王柱,挽乡前辈理斋常公殉节集古,瑰望硕儒，为郡盛族。出宰名区，实继芳躅。奉令前驱，罔不肃穆。莫测其端，情隘辞蹙。以死殉之，公归不复。激愤含嚬，伤心惨目。溅血沾衣，街号巷哭。茂绩维嘉，今称神牧。,6
Song,方回,其五,息担秋云季，扶犁夏欲中。园林初畏日，里巷只雌风。饼粥悭鱐脯，醯盐劣韭葱。藕丝冰水旧，谁识少陵翁。,3
Yuan,僧至仁,送厚元载游会稽,胜游还与马迁同，直上东南第一峰。神禹穴深苍木合，李斯碑在紫苔封。晚云仙岛翔归鹤，夜雨灵湫起蛰龙。若见故人烦问讯，松间石上几时逢。,4
Yuan,汪仁立,寓宣城书室晨起喜晴,斗帐明初日，冬来暖更晴。梅檐春意重，芸阁晓寒轻。岁暮人千里，家贫客半生。白头应倚望，直欲问归程。,4
Yuan,僧惟则,径山送瑰上人归吴门,吴门长想是吾州，城北城南半旧游。佛塔分标林野寺，客帆飞绕市河楼。送君忽觉襟期动，老我难忘脚债酬。七十二峰看橘柚，买舟重约太湖秋。,4
WeiJin,袁宏,北征赋,于时天高地涸，木落水凝，繁霜夜洒，劲风晨兴。日暧暧其已颓，月亭亭而虚升。鱼托水而成鲲，木在山而有松。闻所闻于相传，云获麟于此野。诞灵物以瑞德，奚授体于虞者。悲尼父之恸泣，似实恸而非假，岂一物之足伤？实致伤于天下。感不绝于余心，溯流风而独写。于量背梁山，截汶波，泛清济，傍祝阿。,0
WeiJin,郭遐周,其三,离别自古有，人非比目鱼。君子不怀土，岂更得安居。四海皆兄弟，何患无彼姝。严穴隐传说，空谷纳白驹。方各以类聚，物亦以群殊。所在有智贤，何忧不此如。所贵身名存，功烈在简书。岁时易过历，日月忽其除。勖哉乎嵇生，敬德在慎躯。,0
Yuan,李黼,感事,弥勒何神孕祸胎，𪕣鼯动地起风埃。烟销郡国民生苦，血染江淮鬼物哀。人世百年遭此厄，天戈万里几时来。石田也有蓝田玉，可惜同成一炬灰。,4
Song,王得臣,其二,高高苍苍高不极，黄鹤楼中吹玉笛。,3
Song,郊庙朝会歌辞,建隆乾德朝会乐章二十八首① 其一 又六变,惕厉日乾乾，潜蟠或跃渊。伐谋参上策，受钺总中坚。田讼归周日，民谣戴舜年。风云自冥感，嘉会翼飞天。,3
NanBei,周舍,梁鞞舞歌三首 其一 明之君,赫矣明之君，我皇迈前古。机灵通日月，圣敬缔区宇。淮海无横波，文轨同一土。乐哉太平世，当歌复当舞。,1
Qing,王定柱,其二,赤瑛盘涌翠芙蓉，雨雾晴霞一万重。頫首群山齐下拜，方知行度最高峰。,6
Qing,方登峄,纪事,争看金甲健儿装，玉辇云移下凤皇。都尉鱼丽开细柳，将军猿臂射长杨。蟊孤露冷摇秋月，韎韐风高带晓霜。大阅至尊非好武，良弓不为太平藏。,6
Yuan,王冕,其二,功名多跋涉，贫贱得安閒。坐石听流水，开楼见远山。报衙蜂澒洞，悦景鸟绵蛮。更爱斜阳外，游云作阵还。,4
Qing,尹庆集,缺题,西海有名郡，郡名称东阳。山水秀而丽，高人多深藏。名士谪其郡，芙蓉以为裳。陆离杂佩垂，粲粲自生光。风雪鵩舍夜，读书声琅琅。郡人惊相语，奎仙降吾郡。济济挟书至，左右质叩问。间有葩藻士，抱韵要唱和。复有乞帖字，浓墨洒四座。或有请绘事，墨竹生满壁。获此千一遇，靡公吾安适。嗟嗟吾大夫，明时有何咎。我愿诉于朝，因作吾郡守。文治炳然施，遐俗一丕变。更愿为刺史，仁政被诸县。传语飞百里，不日到长安。闻之还有感，因复起长叹。不知三闾时，湘潭有此事。不知贾生世，长沙有此议。不知坡公迁，惠州有此论。前人所未遇，今人多憎言。居内名为祸，居外又此名。名者众之怨，众怨误平生。敢拾今所闻，入诗寄深情。愿公谅我情，勿以诗格评。,6
Yuan,甘复,送别,凉飙应秋气，草木敛华英。客游总念归，子有千里行。匆匆俦侣催，悄悄离思盈。丈夫怀志气，孰不恋荣名。华荐起当路，使者促前征。追饯东门道，把酒哀弦鸣。萧条野驿暮，泛艳江波清。密谋植帷幄，慰彼苍生情。古来盛名士，多是起钓耕。,4
Qing,文傅宗,挽郭嵩焘联,是当代人师，是百代经师，海宇群儒首齐俯；坐我以春风，被我以冬日，追维高谊心烦伤。,6
Qing,于执庵,代挽朱半岩妻吴恭人联,相夫子作亲民七品官，众母沦亡，遗爱在汉沔百里；客帝京共倾盖几樽酒，郎君才侠，结交愧荆朱一流。,6
Song,方月涧,其二,金蓉绿水插层层，岚气浮浮直上蒸。丹灶几千年尚火，泉崖五六月犹冰。鹿衔烟草陪仙友，鹤睡云松伴定僧。失笑红尘奔走者，见山佳处几人曾。,3
Tang,方干,送从兄郜（一作韦郜，一作途中别孙璐。）,道路本无限，又应何处逢？流年莫虚掷，华发不相容。野渡波摇月，空城雨翳钟。此心随去马，迢递过千峰。,2
WeiJin,嵇喜,其三,达人与物化，世俗安可论。都邑可优游，何必栖山原。孔父策良驷，不云世路难。出处因时资，潜跃无常端。保心守道居，视变安能迁。,0
Song,王仲嶷,其二,老境得为丘壑伴，醉乡还胜子孙扶。,3
NanBei,王俭,侍皇太子释奠宴诗,礼惟国干，义实民端。身由业澡，世以教安。金镕乃器，水术伊澜。渐芳则馥，履冰固寒。瞽宗务时，頖宫善诱。咨此含生，跻彼仁寿。淳移雅缺，历兹永久。游艺莫师，独学谁友。三兆戒辰，八鸾警旦。风动蒿宫，云栖参馆。礼迈仁周，乐超英汉。神保爰格，祝史斯赞。郁鬯既终，德馨是与。降冕上庠，升宴东序。槐宰金贞，藩维玉誉。时彦莘莘，国胄楚楚。,1
Ming,王达,送茶陵刘槐庭,江云漠漠路茫茫，江上东风逐去航。花落晓堤青草合，雨晴春渚绿蒲香。一声鼓角来边垒，万点群峰接故乡。料得到家应有感，旧栽松柏过人长。,5
Ming,王汝章,送席心斋住白鹤观,昔在鸿山遇席谦，长松落雪下飞檐。道归玉局心逾达，诗到珠宫律更严。鸾版昼鸣云拥座，龙文夜诵月窥帘。应思慈母营甘旨，春雨园林笋露尖。,5
Ming,王世贞,出塞二首 其一,鼙鼓胡云旧，旌旗汉月新。何来飞虎将，亲获射雕人。白发寻源早，黄金结侠贫。功成不望赏，云阁画麒麟。,5
WeiJin,韦昭,云阳赋 其一,八乡九市，亭候二六。列树表途，路有庐宿。,0
NanBei,萧悫,奉和悲秋应令诗,秋天拟文学，秋水擅庄蒙。草湿蒹葭露，波卷洞庭风。便坐翻桑叶，长坂歇兰丛。檐喧犹有燕，陂静未来鸿。蝉噪闻疑断，池清映似空。刘安悲落木，曹植叹征蓬。重明岂凝滞，无累在渊冲。随时四序合，应物五情同。发言形恻隐，睿作挺神功。下材均朽木，何以慕凋虫。,1
Ming,王野,刘润州邀游甘露,曲阿偏雨露，北固绕烟霞。碧石临江险，青山背郭斜。六朝空燕麦，三月自莺花。回首俱愁思，孤云万里家。,5
Song,万俟咏,凤皇枝令/凤凰枝令,人间天上。端楼龙凤灯先赏。倾城粉黛月明中，春思荡。醉金瓯仙酿。一从鸾辂北向。旧时宝座应蛛网。游人此际客江乡，空怅望。梦连昌清唱。,3
Yuan,邵亨贞,其二,向老忘机事，无营守故林。风霜屡采落，身世转浮沉。列屋咻齐语，孤舟动越吟。梅开惊岁晚，于尔慰贞心。,4
Yuan,王逢,光相洞,光相何年有，元和敕赐名。金天灵鹫下，黑雨石龙鸣。莎草迷行迹，桃花隔棹声。神游到仙境，童子恍吾迎。,4
Yuan,李文蔚,归塞北,他把我眼角儿才针罢。则我这疮口儿未结痂。早将我两只手揉开了这一对眼。带云：是好手段也。唱：则当一枚针挑去了一重沙。恰便似日日退残雪。,4
Yuan,王景贤,老儒,狗监无人荐子虚，无边岁月叹居诸。遍观历代无穷事，读尽平生未了书。早梦科场嗟已矣，晚从学校赋归与。清晨口授儿孙罢，时向窗前剔蠹鱼。,4
Ming,王瓒,寄题岘山寺,岘山千古寺，高枕碧山阳。说法天花乱，参禅毳衲香。柳风莺送韵，松露鹤沾裳。拟去山中老，山中日月长。,5
NanBei,殷淡,其四 嘉荐乐（荐豆呈毛血奏。）,肇禋戒祀，礼容咸举。六典饬文，九司昭序。牲柔既昭，牺刚既陈。恭涤惟清，敬事惟神。加笾再御，兼俎重荐。节动轩越，声流金县。奕奕閟幄，亹亹严闱。洁诚夕鉴，端服晨晖。圣灵戾止，翊我皇则。上绥四宇，下洋万国。永言孝飨，孝飨有容。傧僚赞列，肃肃雍雍。,1
Tang,李夷亮,南风之薰赋（以悦人阜财生物咸遂为韵）,时之和兮道之至。彼南风兮舒以肆。发于地鼓万物以生成。登于天叶三光而能粹。岂不以律有度而咸应。乐无声而大备。郁郁也从四气之攸分。熙熙然见偫芳之已遂。若乃涉维夏。背芳晨。烝人已乂。率土惟淳。云物必书。识烟霞之改旧。君臣有礼。知动植之怀仁。符元化。越洪钧。式观风于我后。终解愠于吾人。伊昔虞帝君临。忧劳是切。将纳隍为已任。垂大训于前烈。援琴写操。知庶政之惟和。负扆居尊。俾含生之是悦。然后泽及幽岩。九区克咸。气扬湮郁。四海无咈。且攸叙于彝伦。故无遗于一物。国家敬授惟明。稽古作程。式宣其和。以厚其生。是以东作之勤。不遗于帝力。南风之咏。屡起于皇情。亹亹多士。茫茫万有。犹偃草而咸若。沐薰风之自久。惟德斯硕。惟财孔阜。,2
Song,梵仙,祈泽寺,万里区区学宦游，江南江北几时休。朝来作别殷勤语，为谢多情黄栗留。,3
NanBei,包明月,前溪歌,当曙与未曙。百鸟啼窗前。独眠抱被叹。忆我怀中侬。单情何时双。,1
Yuan,周霆震,杂咏三首 其一,海宇久承平，风尘忽四惊。官僚生间道，黎庶死乘城。壮士天山箭，将军细柳营。寥寥千载事，忧世与谁评？,4
Ming,王梅,江干曲,估客乘潮去，春风几度寒。江潮元有信，日日至长干。,5
Song,文彦博,采莲曲,江南秋色蚤，江上蚤莲芳。佳人采红萼，两桨渡横塘。翳日华芝薄，随风锦䋏长。荡舟方自乐，绿水任沾裳。,3
Qing,王峻,谒岳忠武庙,强弓手挽雅歌娴，未许韩刘伯仲间。谁使朱仙回玉帐，转愁雪窖有刀环。长城自坏天难问，半壁偏安主厚颜。遗庙近邻嵇绍墓，灵旗风静古碑闲。,6
Yuan,吕元卿,月夜洞庭舟中陪九江茶漕五哥同知宴酒边索诗遂赋,朔风扇鬓向君山，岁晚霜华为改颜。吟望沧浪湘水远，醉歌欸乃洞庭宽。那能袖剑游蓬岛，何似乘槎访广寒。莫道岳阳无醉客，洞宾元只在人间。,4
Song,刁约,春集东园赋得翠字,托载东城隅，选胜名园地。不问主人来，聊适寻春意。簪花照席光，藉草连袍翠。烟霏远树迷，风腊繁英坠。促行潋滟觞，少驻雍容骑。四者信难并，安敢辞沉醉。,3
Yuan,甘泳,小绝,一夜睡不著，小窗天忽明。林塘寒鸟聚，听得最初声。,4
Ming,尹顺之,其四,落落唯吾辈，炎炎共大言。无人知楚宝，久客混齐门。局促时名小，艰危友道存。莫须谈往事，怀旧一惊魂。,5
NanBei,王韶之,其十六,皇猷缉。咸熙泰。礼仪焕帝庭。要荒服遐外。被发袭缨冕。左衽回衿带。天覆地载。流泽汪濊。声教布护。德光大。,1
Qing,文冲,登盘山绝顶,乱石杂云堆，松声万壑雷。盘空如线路，绝顶几人来。紫塞缘山尽，沧溟接地回。苍茫无限意，独上卫公台。,6
Ming,孔公易,拜祖庙,孔氏宗支一脉传，派分两地岂徒然。君臣大义扶持重，祖祢先茔护守坚。鲁北已承宗子爵，江南难舍旧家毡。百年有幸躬瞻扫，忠孝于今喜得全。,5
Tang,湘妃庙,其六,桃花流水两堪伤，洞口烟波月渐长。莫道仙家无别恨，至今垂泪忆刘郎。,2
Qing,王孙蔚,早发峡石驿,西岩马首向层霄，秋树平明烟未消。寂寂空亭人不见，霜吹红叶过山桥。,6
Song,丁谓,笏,诎直明怀让，球鱼示有章。对扬资指画，受命助心藏。慎重传三世，荣华置满床。贤哉段太尉，为国击豺狼。,3
NanBei,僧智顗,听无量寿竟赞,四十八愿，庄严净土。华池宝树，易往无人。,1
Tang,李益,洛阳河亭奉酬留守群公追送（一作李逸诗）,离亭饯落晖，腊酒减春衣。岁晚烟霞重，川寒云树微。戎装千里至，旧路十年归。还似汀洲雁，相逢又背飞。,2
Yuan,王东,同镇阳李先辈登临川拟岘台,楚塞萧条客复来，已无秋渚藕花开。西风旷野孤城出，落日空江白浪回。山似襄阳非故国，地连吴会有高台。南游万里频回首，潦倒徒伤贾傅才。,4
Ming,尹纫荣,雨后江望,雨后水更明，秋风渐渐声。寒天白露满，江上晓烟横。,5
Yuan,李延兴,赠杭州包知事与直,大府包从事，才华早见收。孤忠横北斗，清节照南州。白雨江帆暮，青枫水国秋。向来忧世意，惟有泪长流。,4
Song,王圭,题招提院静照堂,身虽居城邑，趣不落人间。门外尘埃满，庭中日月閒。潮随朝梵响，雨入定衣斑。几欲携筇去，松阴一叩关。,3
Yuan,汪铢,文敬所自杭归且闻学飞升之术和韵奉寄,梦到觚棱日已斜，集英曾得对重华。海边古说瀛洲路，圯上今无博浪沙。已约诗人吟夜雨，更寻道士服朝霞。马蹄得意春风路，今度重来不见花。,4
Qing,王璋,台湾八景（安平晚渡）,问津当重镇，薄暮泛长空。流尽三春水，飘然一叶风。乱山浮远翠，落日浴残红。谈笑天垂幕，车声月色中。,6
Yuan,叶广居,寄杨铁崖,闻道西湖载酒还，飞琼弱翠拥归鞍。可无私梦登金马，剩有春声到玉銮。异国顿消乡井念，小堂新作画图看。野人未纳彭宣履，独向清溪把钓竿。,4
Tang,伍彬,句 其二,踪迹未辞鸳鹭客，梦魂先到鹧鸪村。,2
Yuan,狄君厚,六么序,每日将生灵害。每日把筵宴开。微子箕子比干这三人谏在金阶。谏不从也微子便走去西伯。箕子在宫苑尘埃。把那比干腹教刀刃分开。碜可可活把心肝摘。血濯濯的苦痛伤怀。验三毛七孔真如在。妲己早欢娱满面。纣王早喜笑盈腮。,4
Tang,朱湾,咏柏板,赴节心长在，从绳道可观。须知片木用，莫向散材看。空为歌偏苦，仍愁和即难。既能亲掌握，愿得接同欢。,2
Yuan,李寿卿,赚煞,想着我为盟府逞英雄。保各国浑无恙。也曾踢打了蒯瞆和他卞庄。到今日都付春风梦一场。还说甚谁弱谁强。急茫茫远奔他乡。但借的铁甲三千入故乡。你看那费无忌智量。怎和俺伍子胥近傍。我将的泼无徒直搠满了这湛卢枪同下。,4
Song,丘葵,挽梁丹隐,受用伯阳书，万缘都觉虚。达官直桎梏，大厦即籧篨。世谓求仙妄，谁知是道馀。临终为土解，何必泪盈裾。,3
Tang,王贞白,题严陵钓台,山色四时碧，溪声七里清。严陵爱此景，下视汉公卿。垂钓月初上，放歌风正轻。应怜渭滨叟，匡国正论兵。,2
Yuan,李穑,楚石抚琴（楚石名法珍。高丽人。生于燕京）,楚石一高僧，琴中古意深。每当明月榻，更整清风襟。悠然操古调，恍若忘机心。文王去已远，髣髴闻遗音。,4
WeiJin,湛方生,其四,星倾晖以流素。,0
Yuan,吴安持,涌金亭,閒上涌金亭，尘襟久自清。桥疑虹尾断，舟在镜中行。夹路修篁出，临轩远岫横。一般添野兴，隔岸卖花声。,4
Tang,王绩,其三,昔岁衔王命，今秋独未旋。节毛风落尽，衣袖雪沾鲜。瀚海平连地，狼山峻入天。何当携侍子，相逐拜甘泉。,2
Tang,方干,途中寄刘沆（一作寄朱特）,登车误相远，谈笑亦何因。路入潇湘树，书随巴蜀人。敛衣寒犯雪，倾箧病看春。莫负髫年志，清朝作献臣。,2
Tang,司马退之,洗心,不践名利道，始觉尘土腥。不味稻粱食，始觉精神清。罗浮奔走外，日月无短明。山瘦松亦劲，鹤老飞更轻。逍遥此中客，翠发皆长生。草木多古色，鸡犬无新声。君有出俗志，不贪英雄名。傲然脱冠带，改换人间情。去矣丹霄路，向晓云冥冥。,2
Ming,王济元,南康元宵偶成,山国逢元夜，寒斋席尚冰。雪深仍问雨，俗俭不知灯。强酒欣同醉，题诗病未能。一檠聊照寂，乡思陡然兴。,5
Tang,何仙姑,其二,寄语童童与阿琼，休将尘事恼閒情。蓬莱弱水今清浅，满地花阴护月明。,2
NanBei,孔翁归,奉和湘东王教班婕妤诗,长门与长信，日暮九重空。雷声听隐隐，车响绝珑珑。恩光随妙舞，团扇逐秋风。铅华谁不慕，人意自难终。,1
Yuan,林辕,水调歌头,悟得天仙诀，参透祖师关。坎离颠倒，归根复命片时间。也不持斋受戒，也不行藏语默，也不坐禅圆。因甚同门士，废寝更忘餐。觅黄芽，擒已汞，结还丹。尘情事冗，般般应接道无干。也莫去妻逐妾，也莫抛儿弃女，也莫说休官。混饮太玄酒，个个会乘鸾。,4
Tang,僧神颖,宿严陵钓台,寒谷荒台七里洲，贤人永逐水东流。独猿叫断青天月，千古冥冥潭树秋。,2
Tang,王驾,夏雨,非惟消旱暑，且喜救生民。天地如蒸湿，园林似却春。洗风清枕簟，换夜失埃尘。又作丰年望，田夫笑向人。,2
Yuan,文质,梅花灯,五出玲珑四面分，一枝挑月照黄昏。归来踏遍横斜影，吹落东风不见痕。,4
Qing,方大猷,满江红,太白楼头，登临处、河流一曲。见千樯锦缆，万间茅屋。偶触胸中多块垒，难禁尘尾霏珠玉。正当风小坐好梧桐，侵衣绿。何时食，紫桑菊。何年起，雷阳竹。似目前颠倒，判谁荣辱。扪虱空閒王氏手，闻鸡早蹴刘生足。愿追随、大纛共功名，帷筹熟。,6
Song,美奴,卜算子,送我出东门，乍别长安道。两岸垂杨锁暮烟，正是秋光老。一曲古阳关，莫惜金尊倒。君向潇湘我向秦，鱼雁何时到。,3
Tang,吴融,松江晚泊,树远天疑尽，江奔地欲随。孤帆落何处，残日更新离。客是凄凉本，情为系滞枝。寸肠无计免，应只楚猿知。,2
Song,王名遂,岁寒亭成题柱自警,松荣梅竹秀，三径但含滋。不与乾坤老，难令霜雪欺。交情存淡薄，世治识艰危。前路留教远，终身以自期。,3
Song,王安国,和魏道辅雨中见示,移病憛憛久雨中，鸣驺时听六街东。忽吟佳客诗消暑，远胜前人檄愈风。海运我殊惭斥鴳，陆沉君合伴翔鸿。更酬珠玉思谈笑，裹饭何须厌屡空。,3
Yuan,汪炎昶,其二,极穷如自虑，笃养有馀欢。动以古为法，事皆人所难。凶奸多上寿，庸鄙或高官。为喜才堪恃，丛深谢砌兰。,4
Tang,吕岩,其十六,妙妙妙中妙，玄玄玄更玄。动言俱演道，语默尽神仙。在掌如珠异，当空似月圆。他时功满后，直入大罗天。,2
Qing,方殿元,其五,江窄风移万山石，中天无云炎日赤。百口艰难买两舟，雨汗相挥不能食。南望青峰更千叠，渺渺征途何时息。不见人家寄山窟，我独何为叹于役！,6
Qing,尤钧,独往忍草庵,晚烟漠漠上人衣，独立空林对落晖。红叶满山人迹少，乱峰深处一僧归。,6
NanBei,刘义恭,桐树赋,伊梧桐之灵材，蔚疏林而擢秀，玄根通彻乎幽泉，密叶垂霭而增茂。挺修干，荫朝阳，招飞鸾，鸣凤凰。甘露洒液于其茎，清风流薄乎其枝，丹霞赫奕于其上，白水浸润乎其陂。,1
Qing,方赐豪,春寒,恻恻春寒睡易成，宵深陡觉敝裘轻。西窗尽有凉秋意，卧听茅檐淅沥声。,6
Tang,王翰,奉和圣制送张尚书巡边,紫绶尚书印，朱軿丞相车。登朝身许国，出阃将辞家。不惮炎蒸苦，亲尝走集赊。选徒军有政，誓卒尔无哗。帝乐风初起，王城日半斜。宠行流圣作，寅饯照台华。骑历河南树，旌摇塞北沙。荣怀应尽服，严杀已先加。业峻灵祇保，功成道路嗟。宁如凿空使，远致石榴花。,2
Qing,王友亮,其二,忆在京华日，过从见性情。雄谈凌贡父，逸调陋耆卿。勇退缘多病，兹游遂隔生。贻诗犹在箧，珍重抵连城。,6
NanBei,庾信,其八,北阙临玄水，南宫生绛云。龙泥印玉策，大火炼真文。上元风雨散，中天歌吹分。灵驾千寻上，空香万里闻。,1
NanBei,鲍照,代少年时至衰老行,忆昔少年时，驰逐好名晨。结友多贵门，出入富儿邻。绮罗艳华风，车马自扬尘。歌唱青齐女，弹筝燕赵人。好酒多芳气，肴味厌时新。今日每想念，此事邈无因。寄语后生子，作乐当及春。,1
Ming,方太古,拨闷,浪游何处是天涯，回首无成百念差。可笑满怀常酒盏，不知春事已桃花。双台山下渔翁艇，独树江干野老家。书卷钓竿清似水，浮生从此不须嗟。,5
Yuan,王行,其三,闲怀聊自适，老态讵难除。白发从千丈，清风每一梳。众峰陪独咏，孤枕伴群书。况有能吟侣，时来慰索居。,4
Ming,王谏,伏龙山,高车驷马轻且都，归来耕钓傍江湖。花秥香如舒州稻，桃鳜肥胜松江鲈。东郭每怀独载酒，王门应笑昔吹竽。閒来一枕北窗下，不问从前九折途。,5
Tang,仲子陵,五色琴弦赋（以宫商角徵羽文武为韵）,弦有五色而播。盖出乎舜宫。方理之而登于寿域。故制此而歌夫薰风。黑与青閒。青与赤通。或以白而受采。或以黄而居中。本乎朱襄。以至陶唐。因加而自七至八。以少乎惟宫与商。事匪因于蚕饵。或不由于蟹筐。园客以登夫钩轸。墨子徒叹于苍黄。及其瓠巴所弹。师文所学。流连昭旷。缥缈绵邈。莫不因其静好。生此和乐。张伯牙之号钟。含师旷之清角。八音克谐兮自此。五色相宣兮有以。虽因声以致用。终假色而为美。清音从内而发。和气由中而起。奏激楚则引以紶风。歌阳春则杂以流徵。或向虚壑。或临积水。影历历而分形。声泠泠而过耳。直其躬而能屈。鲜其色而受污。恶以紫而夺朱。常恐新而代故。大白若辱。有以见至道之源。小扣必鸣。有以昭儒者之度。召姑洗则草木潜发。歌黄钟而川池异冱。泉鱼瀺灂以跃鳞。云鹤婆娑而拂羽。至如心有所感。声成于文。既为事而为物。亦有臣而有君。哀而不惨。乐而不分。著万物之情性。和二气之絪缊。别有鸣琴在筵。实篚无睹。木绳则直。色然后取。傥同声之不遥。愿闻乎乱之以武。,2
Song,尹廷高,宁化县斋思故园,故园春又暮，游宦几时回。树暗莺虚老，庭空燕自来。石阶风扫叶，诗壁雨生苔。最忆东篱菊，谁分旧种裁。,3
Song,尹穑,其五,异日是非忧史谬，终身寒饿羡钱愚。,3
Yuan,周砥,次韵二首 其一,美人开宴酒如泉，满目风光碧似烟。半岭暮云犹掩冉，一林秋竹自㛹娟。新诗每荷邀同赋，短棹相将恨未缘。会面几时还别去，百年人事总堪怜。,4
Qing,王图炳,三高祠,樯乌语天风，吹过松陵路。松陵何所见，落霞与孤鹜。湖峰七十二，鬟鬓出烟雾。此地可浮家，便欲牵船住。昔贤非无谓，先我办钓具。一感莼鲈秋，再感杞菊赋。步兵困冷曹，州辟失欢趣。归去固其宜，丘壑履我素。煌煌范大夫，定霸辄自许。时非季鹰时，遇异鲁望遇。如何百战雄，翻作五湖慕。英雄踪迹奇，处女幻脱兔。至今怀高义，层霄不可溯。张陆幸成名，譬彼蝇骥附。我来拜荒祠，日落垂虹渡。不独荐溪蘋，思把黄金铸。,6
Tang,朱光弼,宫词①,梦里君王近，宫中河汉高。秋风能再热，团扇不辞劳。,2
NanBei,僧宝志,其七,晡时申，学道先须不厌贫。有相本来权积聚，无形何用要安真。作净洁，却劳神，莫认愚痴作近邻。言下不求无处所，暂时唤作出家人。,1
Ming,古文集,桂岫晴岚,日出三竿瘴雾消，岚光掩映桂香飘。山中自有巢由辈，心隐清高不弃瓢。,5
Yuan,宋无,沙上,四望无边际，中浮一片沙。人家居钓艇，官赋种芦花。渚绿红蒿短，江清白鸟斜。乘流欲东去，万里寄生涯。,4
Qing,毛莹,菩萨蛮 泛太湖,平波尽处山浮碧。碧山断处云凝白。忽地野花香。扁舟棹晚凉。汀芦横十里。半入斜阳里。何物佐欢呼。尊中酒有无。,6
WeiJin,谢芳姿,其二,白团扇。憔悴非昔容。羞与郎相见。,0
Tang,吕从庆,梅,最爱横溪曲，横流一树梅。藏根惟爱石，落瓣不沾埃。腊里孤清节，春间创辟材。调羹还有藉，青子百千枚。,2
Song,王安中,进和御制喜雪诗 其一,呼龙种玉夜相先，亲祷那凭太史占。天借春容装苑木，晓催风片舞宫檐。胜游独许梁宾友，高卧谁寻汉孝廉。垄麦青青无近远，三农知自帝恩沾。,3
Yuan,行方,顾玉山草堂席上寓兴,春晖楼头春最早，主人宴客情更好。万斛蒲萄泻绿波，一色氍毹剪芳草。捲帘山色何冥冥，吴天半扫蛾眉青。乱云忽西起，倒压白日停。野狐啼烟道路黑，海风吹雨蛟龙腥。短歌长吁伤我情，门前溪水声泠泠。,4
NanBei,释惠标,咏孤石,中原一孤石，地理不知年。根含彭泽浪，顶入香炉烟。崖成二鸟翼，峰作一芙莲。何时发东武，今来镇蠡川。,1
Tang,毛熙震,其二,无语残妆澹薄，含羞亸袂轻盈。几度香闺眠过晓，绮窗疏日微明。云母帐中偷惜，水精枕上初惊。笑靥嫩疑花拆，愁眉翠敛山横。相望只教添怅恨，整鬟时见纤琼。独倚朱扉闲立，谁知别有深情。,2
Ming,史鉴,泊虎山桥（曹太史名亭曰擅胜）,雨后水初漫，日斜山更明。地居吴下胜，人似越中行。扫石看题字，临流试濯缨。桥南一亭好，新得翰林名。,5
Qing,于云赞,两溪书院联,两由一生，文章悬象；溪向川注，学海朝宗。,6
Tang,李赤,姑熟杂咏（一作李白诗） 凌歊台,旷望登古台，台高极人目。叠嶂列远空，闲花杂平陆。白云入窗牖，野翠生松竹。欲览碑上文，苔侵岂堪读。,2
WeiJin,周处,诗,去去世事已，策马观西戎。藜藿甘粱黍，期之克令终。,0
NanBei,陶弘景,茅山曲林馆铭,层岭外峙，邃宫内映。仄穴旁通，萦泉远镜。尚德依仁，祈生翊命。且天且地，若凡若圣。连甍比栋，各谓知道。参差经术，跌宕辞藻。孰如曲林，独为劲好。掩迹韬功，守兹偕老。,1
Ming,叶春及,王母寿诗,王母本仙姬，龟台尔所司。藁砧一以去，菱镜遂捐之。歌苦传黄鹄，名高动赤螭。庭前有丛桂，岁岁发华滋。,5
Ming,王讴,登岳,开辟此岩秀，行藏吾道尊。冥中回日月，象外自乾坤。愚谷通齐路，灵光辨鲁门。浮生正漂泊，拟欲叫天阍。,5
Song,王沂孙,其二 海棠,世间无此娉婷，玉环未破东风睡。将开半敛，似红还白，馀花怎比。偏占年华，禁烟才过，夹衣初试。叹黄州一梦，燕宫绝笔，无人解、看花意。犹记花阴同醉。小阑干、月高人起。千枝媚色，一庭芳景，清寒似水。银烛延娇，绿房留艳，夜深花底。怕明朝、小雨濛濛，便化作燕支泪。,3
Song,王轸,诗一首,南篇司马青衫湿，北句郎官白发生。堪与江黄永传唱，离骚经外此歌声。,3
Tang,纥干著,灞上,鸣鞭晚日禁城东，渭水晴烟灞岸风。都傍柳阴回首望，春天楼阁五云中。,2
Qing,方城,过铜陵,铜鼓山头夕照低，铜官城外草凄凄。东风慰藉羁人意，几日归帆尽向西。,6
NanBei,何思澄,拟古诗,洛浦疑回雪，巫山似旦云。倾城今始见，倾国昔曾闻。媚眼随羞合，丹唇逐笑分。风卷蒲萄带，日照石榴裙。自有狂夫在，空持劳使君。,1
Song,淳藏主,其二,屋架数椽临水石，门通一径挂藤萝。自缘此处宜投老，饶得溪云早晚过。,3
Ming,王夫之,春江古体,春鸟弄芳洲，初英照碧流。晴云捲山入，晓露炫烟浮。昨日宾鸿北，来时木叶秋。湘江连桂岭，瑶草趁新愁。,5
Tang,僧灵澈,初到汀州,初放到沧洲，前心讵解愁。旧交容不拜，临老学梳头。禅室白云去，故山明月秋。几年犹在此，北户水南流。,2
Song,文子璋,澹山岩,舟舣澹岩前，岩扃不记年。台高先得月，石透可通天。洞古依禅刹，碑残纪昔贤。胜游回首望，林麓锁云烟。,3
Qing,王士禄,赠张篑山学士,铜龙晓色破层阴，羡尔批鳞意独深。言听便为天下福，计违不负一生心。他时舄奕看青史，此日辉光烛翰林。我亦握兰东省客，浮沉徒愧二毛侵。,6
Tang,戎昱,云梦故城秋望,故国遗墟在，登临想旧游。一朝人事变，千载水空流。梦渚鸿声晚，荆门树色秋。片云凝不散，遥挂望乡愁。,2
Qing,王璋,台湾八景（西屿落霞）,水尽山横峙，霞明半岭西。寒鸦争乱影，孤鹜与飞齐。树点浑成绮，崖悬恍折圭。奇观当逸兴，生面早留题。,6
Tang,僧灵一,送殷判官归上都,漾舟云路客，来过夕阳时。向背堪遗恨，逢迎宿未期。水容愁暮急，花影动春迟。别后王孙草，青青入梦思。,2
Song,毛奎,大洞天（一作 明 王佐 诗）,大洞天连小洞天，洞天今在海南边。游人剩有磨崖什，闲拂苍苔看几篇。,3
WeiJin,王康琚,反招隐诗,小隐隐陵薮，大隐隐朝市。伯夷窜首阳，老聃伏柱史。昔在太平时，亦有巢居子。今虽盛明世，能无中林士。放神青云外，绝迹穷山里。鹍鸡先晨鸣，哀风迎夜起。凝霜凋朱颜，寒泉伤玉趾。周才信众人，偏智任诸己。推分得天和，矫性失至理。归来安所期，与物齐终始。,0
Tang,李泌,其二,粉容冰艳玉玲珑。,2
Tang,王之涣,登鹳雀楼（一作朱斌诗）,白日依山尽，黄河入海流。欲穷千里目，更上一层楼。,2
Qing,丁耀亢,屠牛叹呈张中柱学士,燕市西番旧羌落，屠杀天生自安乐。都城用牛不计万，远近群驱就束缚。撑拄蹄角侧不起，努张血力睛犹烁。钦刃一哮微带声，中节砉然遂解膊。庖丁见惯谈笑轻，一瞬十牛如振萚。众牛旁立相待死，毛角濈濈神自若。胔肪同登大俎盘，皮骨群分百匠错。死犹济物不辞用，生本利人代耕作。虎豹凶残出于柙，劳生尽力填溪壑。功罪报施已不仁，造物何尝分厚薄。东风春草年年生，老牛死尽犊还耕。,6
Ming,尹仁镜,登汉江楼次韵,郭外澄江江上台，登临顿觉隔氛埃。遥山云敛雨初霁，极浦波平潮又来。明月似迎星使出，轻帆须趁晚风开。佳辰佳境兼佳客，乘兴休停到手杯。,5
Yuan,周霆震,忆第三儿留郡城,百里元非远，三春又已终。传闻随处有，消息几时通。蔓草酣朝露，孤花系晚风。昨逢归客语，前日早趋洪。,4
Song,王介之,福圣观,奔雷漱玉向高秋，长伴神仙出众流。下得碧山终未足，待归沧海始应休。云饶净色依依敛，猿傍寒声历历愁。别有千寻在何处，庐山南面虎溪头。,3
Qing,王采薇,梦起步后园,兰香流一涧，桑烟染半岑。雨开残照影，花动小楼阴。蜂晚能喧梦，尘凝不上琴。何时识芳草，眠里定幽寻。,6
Qing,王恭爵,挽张之洞联,以道匡时，以礼自任，治术率本经术；不树党援，不殖生产，冰心即系公心。,6
Ming,王英,秋初有怀呈曾侍讲彭脩撰二公,律应清商动，凉生大火流。梧飘金井露，雁度玉门秋。爽气消残暑，砧声报远愁。佳期七夕近，乘月却登楼。,5
Yuan,汪周,和先巨山翁登岳阳楼诗韵,雕阑十二屹层空，谁架危楼土宇中。漫浪微踪悲老马，登临衰目羡归鸿。三江去棹飞晴雪，二泽征帆挂晚风。安得羽翰生两臂，回头历历大江东。,4
Tang,包佶,客自江南话过亡友朱司议故宅,交臂多相共，风流忆此人。海翻移里巷，书蠹积埃尘。奉佛栖禅久，辞官上疏频。故来分半宅，惟是旧交亲。,2
Song,王巩,寄桂州张谏议和永叔,桂林太守几时行，泛汴桃花浪已腾。目极云阴低远树，夜寒风急乱春灯。巢鸣翡翠愁无限，水宿鸳鸯冷不胜。阳朔山前好峰岭，为公怜爱万千层。,3
Tang,佚名,除夜,荒城何独泪潸然，闻说今宵是改年。亲故睽携长已矣，幽缧寂寞镇愁煎。更深肠绝谁人念，夜永心伤空自怜。为恨漂零无计力，空知日夕仰穹天。,2
Yuan,李孝光,送萨郎中赋得新亭,登高望吴楚，芳草满汀洲。离别安足念，英雄翻百忧。山河吞故国，江汉入秦州。今日新亭饮，因君感滞留。,4
Ming,王讴,立春后一日寄京中诸友,紫禁寒多未见花，万年枝上散啼鸦。楼衔内制螭头出，殿转宫车雉尾斜。宝鼎昼薰香篆合，画屏春簇漏声赊。笙歌犹自迎王母，青鸟蟠桃共岁华。,5
Tang,朱昼,赠友人古镜,我有古时镜，初自坏陵得。蛟龙犹泥蟠，魑魅幸月蚀。摩久见菱蕊，青于蓝水色。赠君将照色，无使心受惑。,2
Song,丁仿,碧沼寺,万峰翠插锁萦纡，一沼光涵湛碧虚。驯虎旧闻输野鹿，化龙俄已失金鱼。白莲尚结高僧社，古木全荒隐士庐。襆被须期借禅榻，尽穿荦确与崎岖。,3
Ming,王崇简,寄怀梁公狄内弟流寓宝应,念子年来多病侵，鱼潜鸿杳信沉沉。奔腾昔日天涯泪，彫落余生岁晚心。万里风尘双须短，他乡客梦一镫深。何时携手沧溟去，瓢笠潇潇上翠岑。,5
Song,洪扬祖,满江红 寿八十老人十一月十六日,蓬岛仙翁，元来是、神钟岳渎。喜遇生申时节，一阳来复。蓂荚合朝曾舞翠，月华昨夜圆如玉。展红笺、泚笔染新章，从头录。渭川叟，非钩禄。鲁公子，非徼福。况家传、胡氏长生箓。点额婴儿腾好语，殷勤捧献杯中绿。更九番、屈指篯铿年，为君祝。,3
Yuan,吴克恭,寄萨天锡时居福建宪幕,春日江南郡，怀人杜若生。乌啼建业树，客在福州城。桂酒银壶重，华裾玉佩清。题诗幕中罢，应得动高情。,4
Tang,李赤,姑熟杂咏（一作李白诗） 姑熟溪,爱此溪水闲，乘流兴无极。击楫怕鸥惊，垂竿待鱼食。波翻晓霞影，岸叠春山色。何处浣纱人，红颜未相识。,2
WeiJin,束皙,其三 华黍（华黍。时和岁丰。宜黍稷也。）,黮黮重云，习习和风。黍华陵巅，麦秀丘中。靡田不播，九谷斯丰。奕奕玄霄，濛濛甘溜。黍发稠华，禾挺其秀。靡田不殖，九谷斯茂。无高不播，无下不植。芒芒其稼，参参其穑。蓄我王委，充我民食。玉烛阳明，显猷翼翼。,0
Ming,文肇祉,寺游同王玄静正上人,野寺群峰里，蓝舆一径通。窗开飞瀑外，殿落翠微中。馈馔延过客，翻经叩远公。惭非苏晋侣，玄览得相从。,5
Qing,王作枢,挽吴可读联,裕深谋于数载，大知若愚，贤者固未可测也；维全局以一身，立言不朽，仁人尚亦有利哉。,6
Qing,王志初,贺王子章入学联,早说惠连才，天下文章已无我；差同郗鉴识，座中子弟独奇君。,6
Ming,王廷陈,驾出,享帝春正及，行天羽卫攒。百灵迎万乘，夹毂候千官。后骑回丹阙，前旌驻璧坛。伫瞻驰道上，佳气逐鸣銮。,5
Qing,王铎,其十,龙池千万劫，迸水贯虚空。路束氤氲半，磬飞杳霭中。高深邻蟒径，通塞佞猕丛。偿得长生秘，休忘造化功。,6
Yuan,吕诚,番禺谩兴 其一,炎方吊古易兴衰，知是昆明几劫灰。黄木湾围南海庙，白云山拥粤王台。百年此地衣冠尽，五月南风舶艑来。游览尚馀高兴在，匆匆莫遣二毛催。,4
WeiJin,曹睿,猛虎行,双桐生空井，枝叶自相加。通泉浸其根，玄雨润其柯。绿叶何蓩蓩，青条视曲阿。上有双栖鸟，交颈鸣相和。何意行路者，秉丸弹是窠。,0
WeiJin,张华,杂诗三首 其一,晷度随天运，四时互相承。东壁正昏中，涸阴寒节升。繁霜降当夕，悲风中夜兴。朱火青无光，兰膏坐自凝。重衾无暖气，挟纩如怀冰。伏枕终遥昔，寤言莫予应。永思虑崇替，慨然独拊膺。,0
Song,尹应许,挽陆君实 其一,谁使权奸酿祸深，末流无复救危枰。君臣霄壤难同死，社稷丘墟可再生。叔宝井中空大辱，鲁连海上特虚名。一家骨肉俱鱼腹，留得丹心万古明。,3
Yuan,汪斌,丁亥题店壁,渡水归樵憩柳矶，满山红树映斜晖。谁知不是真图画，却悟前汀白鹭飞。,4
Yuan,王佐,峡山飞来寺,紫殿金光坠九霄，鱼龙峡里骇波涛。夜闻风雨空山动，晓见云霞别殿高。灵鹊翱翔栖未定，野猿魍魉去还号。昨游绿鬓今如雪，莫怪栽松鹤已巢。,4
Tang,石召,送人归山,相逢唯道在，谁不共知贫。归路分残雨，停舟别故人。霜明松岭晓，花暗竹房春。亦有栖闲意，何年可寄身。,2
WeiJin,夏侯湛,宜男花赋,淑大邦之奇草兮，应则百之休祥。禀至贞之灵气兮，显嘉名以自彰。冠众卉而挺生兮，承木德于少阳。体柔性刚，蕙洁兰芳。结纤根以立本兮，嘘灵渥于青云。顺阴阳以滋茂兮，笑含章之有文。远而望之，烛若丹霞照青天。近而观之，晔若芙蓉鉴绿泉。萋萋翠叶，灼灼朱华。炜若珠玉之树，焕若景宿之罗。充后妃之盛饰兮，登紫微之内庭。回日月之辉光兮，随天运以虚盈。,0
Song,尹直卿,寿侄,浙水春风第一家，只言当日长兰芽。谁知李白三山侣，来看姚黄二月花。金瓮荼蘼香作酒，玉瓯松子肉为茶。满板松竹并奇物，寿似蟾宫之桂华。,3
Yuan,毛翰,其二,镜湖不可去，还忆夏盖湖。其源翳林麓，其隰散荷蒲。扁舟四五客，美酒一百壶。狎弄鱼鸟间，簸荡云水区。放情恣游溯，忘彼形势途。晚寻烟中坞，犹足憩斯须。幽花列妓女，明月侑盘盂。长啸来天风，濯足乱江凫。庶足永终日，聊乐以为娱。,4
Yuan,沈椿,和西湖竹枝词,放船早出里湖边，阿侬唱歌郎蹋船。唱得望湖太平曲，共郎长乐太平年。,4
Ming,王应斗,雨龙寺,蔓剪肩舆疾，幽寻兴未阑。山深晴带雨，树老夏生寒。凿石通泉渺，流霞驻壁残。话禅无一字，鸟语出林端。,5
Yuan,周权,倦游,万事双蓬鬓，江山赋倦游。断猿明月曙，疏雨碧梧秋。道路中年感，琵琶后夜愁。客怀无处写，离思满沧洲。,4
Yuan,孟汉卿,后庭花,俺家𥚃有一遭新板闼。住两间高瓦屋。隔壁儿是个熟食店。对门儿是个生药局。怕老的若有不是处。你则问那𥚃是李德昌家绒线铺。街坊每他都道与。,4
WeiJin,郭愔,从弟别诗,乖索易永久，寻离觉月促。辽落隔修途，窈窕阂丘谷。,0
Ming,卜世臣,柳枝词,掩映章台束紫骝，枝枝叶叶带离愁。杨花不比无情婿，惯袅东风入翠楼。,5
Ming,尹昉,挽李直长（义健）,八尺堂堂瘦鹤姿，一生清介独行馀。分毫非义不曾取，物我无心相与居。仲举喜迎徐孺榻，武侯时访德公庐。先人之友今谁在，九十春秋返太虚。,5
NanBei,荀仲举,铜雀台,高台秋色晚，直望已凄然。况复归风便，松声入断弦。泪逐梁尘下，心随团扇捐。谁堪三五夜，空对月光圆。,1
NanBei,周弘正,咏石鲸应诏诗,石鲸何壮丽。独在天池阴。骞鳍类横海。半出似浮深。吞航本无日。吐浪亦难寻，圣帝游灵沼。能怀跃藻心。,1
Ming,王知谦,秋江客思,篱菊堆金木叶丹，江天秋老客衣寒。风高但觉征帆急，金尽那知行路难。岁月似梭忙里过，江山如画醉中看。从容归去鳌台隐，箬笠蓑衣与钓竿。,5
Yuan,东湖散人,春日田园杂兴,物色天成画不如，东风又到野人庐。蜜蜂辛苦供常课，科斗纵横学古书。小雨杏花村问酒，澹烟杨柳巷巾车。汀洲水暖芦芽长，更买扁舟伴老渔。,4
Tang,司马承祯,其七 图画天上上清宫阙作道君形像仙真侍卫作二童侧立共捧案案上有玉策并作一真人侧立宣付王君赞曰,形声入妙，道备登真。奉朝金阙，禀策玉晨。德业爰叙，职位攸遵。二仪齐奉，万劫凝神。,2
Ming,丁克仁,其三,泰山长谷独孤臣，天日无私雨露均。邻叟提壶开旧面，庭梅傲雪迓新春。闲邪陈善俟君子，告老引年宜野人。只有身心衰未了，缩年还欲践红尘。,5
Qing,王苏,其八,兴尽归来细雨飘，残妆半面不胜娇。一船两桨轻于叶，系向新裁柳树腰。,6
WeiJin,荀勖,晋正德大豫舞歌二首 其一 正德舞歌,人文垂则，盛德有容。声以依咏，舞以象功。干戚发挥，节以笙镛。羽籥云会，翊宣令踪。敷美尽善，允协时邕。焕炳其章，光乎万邦。万邦洋洋，承我晋道。配天作享，元命有造。上化如风，民应如草。穆穆斌斌，形于缀兆。文武旁作，庆流四表。无竞维烈，永世是绍。,0
Song,仇远,廉公子家藏元石名武夷春雨,至宝忽横道，峰峦高复低。数尖灵壁石，一曲武夷溪。黛色春浮玉，黄流雨曳泥。遥知千载下，名与岘山齐。,3
Tang,王仲简,赠耿郎中,得接英贤喜可知，人生能得几多时。自从别后颜容改，恰似庭前雨旧碑。,2
NanBei,刘孝胜,武溪深行,武溪深不测，水安舟复轻。暂侣庄生钓，还滞鄂君行。棹歌争后发，噪鼓逐前征。秦上山川险，黔中木石并。林壑秋籁急，猿哀夜月明。澄源本千仞，回峰忽万萦。昭潭让无底，太华推削成。日落野通气，目极怅馀情。下流曾不浊，长迈寂无声。羞学沧浪水，濯足复濯缨。,1
Tang,僧延沼,答西蜀欧阳侍郎颂（题拟） 其一,能忍相传恰二三，信行衣钵更谁担。明明历世千灯外，得自何人问那堪。,2
Tang,李颀,觉公院施鸟石台,石台置香饭，斋后施诸禽。童子亦知善，众生无惧心。苔痕苍晓露，盘势出香林。锡杖或围绕，吾师一念深。,2
Ming,王弼,游山限韵,清流垂荫夹双堤，一曲沧浪野唱齐。东寺日高微觉暑，前村花落半成泥。独怜饮兴经春渴，休怪吟头尽日低。饭罢长廊还一笑，匆匆又解远公携。,5
Ming,方太古,归解石山杂题,山高日出迟，云重天寒早。源远断人烟，木落惊啼鸟。南斗雁峰坳，北极玉栏杪。下界隔中天，阴阳别昏晓。,5
Tang,李崇嗣,独愁,闻道成都酒，无钱亦可求。不知将几斗，销得此来愁。,2
Yuan,王儒珍,送友人之杭求仕,六月尘沙苦郁蒸，连朝送别意相仍。曳裾惯作侯王客，推毂宁烦玉帛徵。顾我疏慵怀隐豹，怜君矍铄逐飞鹏。孤山清气千年在，到日寻诗为一登。,4
Yuan,朱善,古庙松风,遗庙不知何代建，苍松还忆古人栽。遥闻午夜风涛起，疑是半天风雨来。,4
Ming,王玉清,秋闺,愁听砧声处处催，吹箫怕上凤凰台。菊钱有意卜难问，雁信多情手自开。槛外凉生衿冷落，天涯秋尽路纡回。不堪红叶衰颜炤，万里长征入梦来。,5
Ming,王贵一,海啸,阳侯逞一怒，突兀千丈波。江豚拜鲸浪，奋激吹盘涡。珠湖风雨疾，水立如山坡。白气淼银汉，怪鳄曾未过。海若复大啸，沉没万灶鹾。阳山注釜底，决排势滂沱。高岸尽为谷，平田无寸禾。登陴俯廛井，栋宇浮中河。大舸若飘瓦，渔艇如飞蛾。日落水摇动，枕席亲蚌螺。鼋鼍近喷薄，星斗相荡摩。斯须坠深泽，填壑哀如何。天门远万里，府檄愁催科。唐尧轸方割，宇内咸太和。,5
Tang,李端,雨雪曲（一作横吹曲辞 雨雪曲）,天山一丈雪，杂雨夜霏霏。湿马胡歌乱，经烽汉火微。丁零苏武别，疏勒范羌归。若看关头下，长榆叶定稀。,2
Ming,王邦畿,上巳社集,花落青尊下，禽鸣绿树巅。相逢上巳日，却忆永和年。野草留春色，垂杨带夕烟。灵襟如可濯，一醉莫徒然。,5
Song,丁木,次韵何安节抚机,送别邗江路，梅花作暮愁。关情何水部，回首古扬州。雁影明寒水，冰凘涩去舟。想应今夜宿，霜月满瓜洲。,3
NanBei,朱超,赋得荡子行未归诗①,坐楼愁出望，息意不思春。无奈园中柳，寒时已报人。捉梳羞理鬓，挑朱懒向唇。何当上路晚，风吹还骑尘。,1
Yuan,李穑,长林驿,小憩长林驿，开襟纳午凉。束刍扶马壮，杯酒照人光。屋古山仍近，庭空日自长。人言曾驻跸，茇舍在高冈。,4
Qing,毛莹,鹊桥仙 息斋太传乔迁新宅题赠,金谷繁华，兰亭潇洒，总让东山高致。此身依旧系安危，别自有、一番经济。松菊门庭，文章肺腑，收尽扶舆清气。不须海外觅蓬莱，即此是、神仙福地。,6
Tang,宋以后著作中所载唐代神仙鬼怪诗,南岳仙题金牛石壁,手持黄鹤来，脚踏金牛背。尘世无人知，白云久相待。,2
NanBei,谢瑱,和萧国子咏柰花诗,俱荣上节初，独秀高秋晚。吐绿变衰园，舒红摇落苑。不逐奇幻生，宁从吹律暄。幸同瑶华折，为君聊赠远。,1
Tang,朱君绪,下座咏,妙品演布化，迢迢霄玄音。等受无碍智，三梁度黄津。神霄功曹使，疲劳小停神。三会因劳赏，当报不负言。须启更当白，便曹未恚悬。下座服居位，礼拜三宝尊。,2
Tang,湘中蛟女,郑生诗（一作沈亚之诗）,情无垠兮水汤汤，怀佳期兮属三湘。,2
NanBei,刘孝威,东西门行（《诗纪》云。此似应诏饯赠之作。）,广津寒欲歇，联樯密缆收。六高匝近岫，江阔少方舟。饯泪留神眷，离欷切私俦。伫变齐儿俗，当传楚献囚。徒然颁并命，只恧思如抽。,1
NanBei,僧宝志,谶诗,昔年三十八，今年八十三。四中复有四，城北火酣酣。,1
Ming,王泰际,芍药,东风自此去，绰约逞馀芳。端的谁为婿，迟回似避王。将离名可惜，相谑句犹香。无复青春眼，看来也欲狂。,5
Song,王沂孙,其三 红叶,夜滴研朱，晨妆试酒，寒树偷分春艳。赋冷吴江，一片试霜犹浅。惊汉殿、绛点初凝，认隋苑、䌽枝重剪。问仙丹，鍊熟何迟，少年色换已秋晚。疏枝频撼暮雨，消得西风几度，舞衣吹断。绿水荒沟，终是赋情人远。空一似、零落桃花，又等闲、误他刘阮。且留取，闲写幽情，石阑三四片。,3
Tang,王希明,其二 东方七宿,亢，四星恰如弯弓状。大角一星直上明，折威七子亢下横。大角左右摄提星，三三相似如鼎形。折威下左顿顽星，两个斜安黄色精。顽下二星号阳门，色若顿顽直下𨀛。,2
Ming,方问孝,谒驺先生祠 其一,夫子昔游燕，宫成碣石年。坟荒肃然雨，祠接女郎烟。名自三驺著，书从五德传。夜深明月下，彷佛笑谈天。,5
Tang,李逢吉,奉酬忠武李相公见寄①,直继先朝卫与英，能移孝友作忠贞。剑门失险曾缚虎，淮水安流缘斩鲸。黄阁碧幢惟是俭，三公二伯未为荣。惠连忽赠池塘句，又遣羸师破胆惊。,2
NanBei,周弘正,还草堂寻处士弟诗,四时易荏苒，百龄倏将半。故老多零落，山僧尽凋散。宿树倒为查，旧水侵成岸。幽寻属令弟，依然归旧馆。感物自多伤，况乃春莺乱。,1
Tang,僧文偃,其十二,举不顾，即差互。拟思量，何劫悟。,2
Qing,卞瑛,春日偕徐萼楼登覆酒山,踟躅登高望，春光处处同。松连山径绿，花出杏村红。古跸浮云外，新莺细雨中。随君同缓步，何必太匆匆。,6
Song,仇远,窗外梅方开,淡月江南树，香奇影亦奇。春前十二月，雪后两三枝。冷蕊疏堪数，孤根稳不移。西湖老仙宅，清梦夜何其。,3
Song,逍遥子,其三,洞底菖蒲绿作坡，松根况有茯苓多。自能饱饭太平日，不学式微歌浩歌。,3
Tang,于佑,题红叶二句,曾闻叶上题红怨，叶上题诗寄阿谁？,2
Yuan,汪鑫,和韵送陈慈湖状元,澹烟衰草断吟魂，一舸沧浪送客频。商岭今闻迎汉老，武陵谁复是秦人。九秋风月诗应好，万里乾坤道未贫。只恐魁芒天渐远，明河从此许谁亲。,4
Yuan,林温,中秋奉东宫旨赋月歌,玉阶夜凉宫漏永，风动梧桐委金井。海门推出明月来，影浸冰壶秋万顷。银汉迢迢星宿稀，万象不敢争光辉。关河千里共今夕，毋使零露沾人衣。小臣年年山海客，独倚山窗看月白。今年来对禁城秋，凤阁龙楼天咫尺。玉门宾客一何多，承恩自怜双鬓皤。愧无长才比希逸，一笑其如秋月何。,4
Ming,王学曾,游西樵山,高秋结侣泛孤航，遥陟西樵共采芳。万仞丹梯云窦杳，千山红叶涧声长。凌霄老桂香初霭，待月天池夜未央。晨爽杖藜寻幻迹，朝晖倒影聚仙房。瑶台怪石峋嶙见，丹峤丛霞缥缈光。岩列九龙栖燕雀，天开云谷荫松篁。玉崖瀑落珠帘璨，石室云生古木苍。灶冷久湮仙子舄，砌阴空隐薜萝床。振衣攀蹑大科顶，把酒逍遥见日旁。奏技能令天一笑，凭虚何异鹤孤翔。层峦叠巘如群垤，赤县神州布八荒。错落锦岩烟淡荡，崚嶒虹洞翠飞扬。云泉不减风雷壮，曲沼频传主客觞。孤剑插天凌日月，石桥流水奏笙簧。坐来顿觉尘心静，歌罢宁知舞态狂。兴尽不妨归棹促，出山聊赋远游章。,5
WeiJin,郭元祖,其十一 涓子,涓老饵术，享兹遐纪。九仙既传，三才乃理。赤鲤投符，风云是使。拊琴幽岩，高栖遐峙。,0
Ming,丁珙,仙台云树,溪流环翠石台危，曾有仙人共奕棋。林下枰空樵去久，松间云冷鹤归迟。古碑无字传遗迹，祖垄多芜动孝思。几度登临重回首，松楸春雨不胜悲。,5
Yuan,李谷,次紫燕岛,行过紫燕岛，扣枻一闲吟。浦溆盘如篆，竿樯蔟似簪。盐烟横近渚，海月上遥岑。我有扁舟兴，他年拟重寻。,4
Qing,王文诰,大洲,山水漭洄冱，千里环高峡。南靖连苍梧，奔流势不乏。登橹寻大洲，其源泻两胁。粤西山蜿蜒，倾卸当天压。一枝盘旋龙，水汇双岐夹。龙性郁不舒，节寸遭威胁。一怒陡飞空，奋张万鳞甲。引颈落大洲，浪眺波喷喝。天山地水灵，分来江口插。愿汝学希夷，瞑宜蛰龙法。醉乡不可沽，那敢言荷锸。苍头倒敝囊，惊疑剑出匣。,6
Song,王以宁,临江仙 其一 和子安,眼看西园红与紫，年来几度芳菲。吾生四十渐知非。祗思青箬笠，江上雨霏霏。饮酒但知寻夏季，不须远慕安期。丹成仙去是何时。龟藏何必学，春日正迟迟。,3
Ming,王鸿儒,踏莎行 赏菊,燕子初归，芙蓉乍老，苍苔院落桐阴小。一帘疏雨晚来晴，繁香不断寒花袅。著谱人非，餐英事杳，风流未必今时少。且须痛饮读离骚，灵修岂肯捐芳草。,5
Yuan,吕谅,山家引泉,空岩架脩竹，高下势相连。懒汲门前水，遥通屋后泉。藓痕流石髓，山翠入厨烟。饮我尘中客，心清若露蝉。,4
Yuan,朱公迁,缙云山中夜坐,闭门清坐意超然，却有愁情断复连。木叶怕寒霜满地，梅花照影月行天。山林岁晚身犹客，砧杵声高人未眠。起傍茅檐听过雁，哀鸣只在白云边。,4
Yuan,僧宗衍,撷芳图,忆行沅湘间，采撷动盈把。路遥莫致之，想像为君写。,4
Song,王周,公居,公居门馆静，旅寄万州城。山共秋烟紫，霜并夜月清。无愁干酒律，有句入诗评。何必须林下，方驰吏隐名。,3
Song,王刚中,滩石八阵图行,我生孔明后，相望九百载。我想孔明贤，巍然伊吕配。奇谋勇略誇雄师，大节英风盖当代。木牛流马何足言，八阵遗踪千古在。我行已度瞿唐门，长滩石垒差参分。洪纤高下尺寸等，犹有当年节制存。四头八尾触处首，敌冲中央两皆救。握奇如枢运无穷，七纵七擒仍敢攻。规模黄帝已垂文，后来得者惟将军。唐宗李靖拾遗意，乐舞幡表徒缤纷。长江之上石蟠结，江波汹涌石不灭。使君何事遽刬除，一夜风雷吼天阙。明朝仍旧石纵横，神物护持人已惊。向来守蜀用此法，谁知石垒真金城。嗟乎孔明遇不遇，遇则刘公恢大度。国险地狭民力微，法出万全势未具。嗟乎孔明以此用于吴，长江内固魏可图。嗟乎孔明以此用于魏，扫平三分归一彗。祇应所遇势不同，势既不同功亦异。嗟乎孔明之心如石坚，欲扶汉室还中原。事之不就则天耳，安肯俯首从曹袁。嗟乎孔明如生石不老，后世用兵无草草。忽然变作六花看，便失本真难按考。请观叠石韬机筹，江流东去自悠悠。英豪得此石外指，长与君王靖边垒。,3
Yuan,王行,雪航,大野饶积雪，溪山同混茫。轩窗时眺望，虚邃若舟航。晓霁浮玉色，夜寒流月光。山阴馀兴在，吟咏不能忘。,4
NanBei,徐勉,昧旦出新亭渚诗,驱车凌早术，山华映初日。揽辔且徘徊，复值清江谧。杳霭枫树林，参差黄鸟匹。气物宛如斯，重以心期逸。春堤一游衍，终朝意殊悉。,1
Yuan,元鼎,方寸铁歌赠伯盛朱隐君,人心何危患多岐，方寸之铁贵自持。百炼耿耿明秋晖，彼柔绕指何诡随。朱盛刚劲真吴儿，法书铁画逼秦斯。晴窗握管俨若思，学成变法出愈奇。铁耕代笔犹神锥，用之切玉如切泥。孤忠不愧月食诗，清便更赋杨花词。元祐党碑我所非，驴鸣犬吠我所嗤。雕虫小技同儿嬉，屠龙妙割嗟奚为。盛乎盛乎知不知，南北车书滚滚来。中兴定勒磨崖碑，大书深刻非子谁。,4
Tang,宋人著作中所载唐五代神仙鬼怪诗,千岁宝掌和尚题朗禅师壁,白犬御书至，青猿洗砵回。,2
Yuan,束宗庚,题陈履元画玉山草堂图,玉山草堂江上无，全胜西庄给事居。盘内玉芝分食后，阶前珠树种来初。诗成䌽笔传金刻，帙散芸香启石渠。敢有新题将远意，东吴瞻望重愁予。,4
WeiJin,嵇含,酒赋,浮虮萍连，醪华鳞设。,0
Yuan,僧至仁,吴门遇江左外史,阖闾城外故人过，客里相逢感慨多。夜雨莲荒庐岳社，秋风木落洞庭波。远公道业惊吾老，潜子才华奈尔何。戎马十年乡国梦，结茅何处共云萝。,4
Ming,王三弼,其二,松下何劳问小童，白云深处有仙翁。自从觅得长生诀，懒出桃花第一峰。,5
Yuan,李道坦,吴山清晖与伯雨仲举联句,吴山秋色里，倚石望沧江。日脚霞侵户，涛头雪溅窗。浪奔沙岸叠，山夹海门双。有客离新隐，于兹感旧邦。凭高乘险绝，怀古黜纷厖。龟壳冠将堕，龙文鼎可扛。颇谐幽事熟，未觉壮心降。满月孤金柱，丛筠乱碧幢。晴峰俄点点，夕磬已摐摐。归路风尘表，酣歌不用腔。,4
Song,王琪,秋日白鹭亭向夕有感,白鹭敞西轩，檐宇穷爽垲。千峰若连环，翠色不可解。是时天宇旷，六幕无纤霭。金斗熨秋江，素练横衣带。乾坤清且敛，气象朝昏改。芦花作雪风，飞舞来沧海。九霄汀鹭起，万里樯乌快。月上三山头，鸟没横塘外。苍茫洲渚寥，错落星斗大。开尊屏丝竹，披襟向萧籁。余生本江湖，偃蹇欣所会。清兴虽自废，苦嗜亦吾累。鱼龙凭夜涛，四面忽滂湃。安得燃犀灯，煌煌发水怪。,3
Qing,丁昌燮,挽曾国荃联,高谊薄云天，追恸先灵，感激不徒在孤子；浮踪羁汉渚，猝惊噩耗，欷歔何只为私恩。,6
Tang,王湾,次北固山下,客路青山外，行舟绿水前。潮平两岸阔，风正一帆悬。海日生残夜，江春入旧年。乡书何处达，归雁洛阳边。,2
Ming,于成龙,长安邸中午日,十载浮萍宦异乡，回思已事倍神伤。榴裙喷火红颜好，荷盖擎珠绿水凉。泡雨有无呼吸变，奇云生灭古今忙。悲歌慷慨当年梦，白发空惭续命长。,5
Ming,王同轨,宫怨,永巷葳蕤锁，残灯黯淡花。闲吹玉叫条，送月过窗纱。,5
NanBei,孙道相,通津颂,惟彼渑泉，竭逾三龄。祈尽圭璧，谒穷斯性。道从隆替，降由圣明。,1
Yuan,吴全节,题叶氏四爱堂,方今文采重奎章，光照芝山四爱堂。梅蕊春融冰雪界，莲花晚静水云乡。湘累往矣兰为佩，陶令悠然菊泛觞。千古高风犹一日，迢迢归梦楚江长。,4
Ming,王宠,其二,多才自潦倒，孰谓古人无。雪照王恭氅，云开范蠡湖。故山饶酒伴，修竹有行厨。且逐林中鹿，安能辕下驹。,5
Qing,王仙媛,生查子 秋闺,花香爱捲帘，月淡多清暇。独自倚红楼，片片霞光射。暮雀乱深林，昏霭愁长夜。霜冷玉琴收，小胆空帏怕。,6
Yuan,僧惟则,一峰云外庵和韵四景四首 其一,碧虹分雨半山桥，桥下春雷卷怒涛。老衲定回推户看，隔溪开尽野樱桃。,4
Ming,丘浚,人日有怀,七日逢人好，三年作客赊。塞云晴度雁，城日晓翻鸦。雪化经冬水，梅开隔岁花。欲归归未得，惆怅惜年华。,5
Tang,僧慧忠,偈 其一,雪后始知松柏操，云收方见济淮分。不因世主令还俗，那辨鸡群与鹤群。,2
Song,王从,句 其一,落木森犹力，寒山淡欲无。,3
Ming,王凤娴,临江仙 秋兴,珠帘不捲银蟾透，夜凉独自凭阑。瑶琴欲整指生寒。鹤归松露冷，人静井梧残。天际一声新度雁，翱翔似觅回滩。浮生几见几多欢。三秋今已半，枫叶醉林丹。,5
Tang,无名氏,咏美人骑马,骏马娇仍稳，春风灞岸晴。促来金镫短，扶上玉人轻。帽束云鬟乱，鞭笼翠袖明。不知从此去，何处更倾城。,2
NanBei,僧法云,三洲歌,三洲断江口。水从窈窕河旁流。啼将别共来。长相思。,1
Qing,王志瀜,其二,晴烟瓦屋野人家，屋上青山一缕斜。林树何嫌霜气拂，丹黄转得傲春花。,6
Tang,李昂,赋戚夫人楚舞歌,定陶城中是妾家，妾年二八颜如花。闺中歌舞未终曲，天下死人如乱麻。汉王此地因征战，未出帘栊人已荐。风花菡萏落辕门，云雨裴回入行殿。日夕悠悠非旧乡，飘飘处处逐君王。闺门向里通归梦，银烛迎来在战场。相从顾恩不顾己，何异浮萍寄深水。逐战曾迷只轮下，随君几陷重围里。此时平楚复平齐，咸阳宫阙到关西。珠帘夕殿闻钟磬，白日秋天忆鼓鼙。且矜容色长自持，且遇乘舆恩幸时。香罗侍寝双龙殿，玉辇看花百子池。君王纵恣翻成误，吕后由来有深妒。不奈君王容鬓衰，相存相顾能几时。黄泉白骨不可报，雀钗翠羽从此辞。君楚歌兮妾楚舞，脉脉相看两心苦。曲未终兮袂更扬，君流涕兮妾断肠。已见储君归惠帝，徒留爱子付周昌。,2
Song,于房,题左溪齐云阁,篮舆游古寺，危阁倚天外。山川混一色，云霞忽万态。啼鸟声交呼，牧竖歌相对。凭栏增气味，披襟绝埃𡏖。飞泉出阴窅，清风来相背。文酒欢宾朋，乐哉时褫带。,3
Ming,方国骅,赤花,远籴出韦浦，扁舟泛赤花。山山涵晓日，岸岸抱圆沙。穗井宁如旧，西川未有涯。十车空此载，愁绝是张华。,5
Ming,王敬中,赠周玄初尊师,玄都道士身如鹤，长傍青松寄此生。梦破九霄风雨急，神游八表雪霜清。吹笙每应秋声起，披羽微连夜色明。我欲相从拾瑶草，漫山落叶断人行。,5
Song,方惟深,赠黄君俞,紫书夕降御床边，门下褒衣绕数千。捧檄喜随亲色动，授经荣胜主恩偏。相如好赋真童子，贾谊多才患少年。道在不须忧绛灌，一时卿相尽知贤。,3
Tang,何蠲,渔父歌沧浪赋附歌 其一,微风动兮百花坞，扣舷归兮满江雨。挂云帆兮何足数，来濯缨兮沧浪浦。,2
Qing,王苏,其六,旧曲昆腔叶谱翻，康王新派四弦繁。分明廿九年前梦，水调歌头间十番。,6
Qing,丁申,秋日严州城下用放翁初秋有感韵,萧萧落木下孤洲，叠叠穷山豁一州。枫叶江浔帆影碎，梅花城郭笛声愁。归耕游卒争刑马，垦废贫黎合买牛。休养此邦诚不易，长官匪止俸钱筹。,6
Tang,李嘉祐,送卢员外往饶州,为郎复典郡，锦帐映朱轮。露冕随龙节，停桡得水人。早霜芦叶变，寒雨石榴新。莫怪谙风土，三年作逐臣。,2
Ming,王惟允,过扬州,华屋朱帘十万家，春风吹尽旧繁华。留连野色惟残蝶，应答江声有乱蛙。明月楼前沽美酒，蕃釐观里看琼花。我来谩忆曾游处，立尽斜阳一叹嗟。,5
Qing,王少泉,史梦兰继室田太夫人九十大寿,母大年子大名，鼗鼓彩衣，扶杖笑看老莱子；先上元逢上寿，辛盘椒酒，登堂欢祝太夫人。,6
Yuan,观音奴,栖霞洞,拄杖访栖霞，神仙信有家。听泉消俗虑，拂石看云花。海内年将暮，山中日未斜。何堪骢马去，回首一云遮。,4
Yuan,孔文卿,胜葫芦,却甚烂醉佳人锦瑟傍。今日和天也顺时光。则那逆天的天不教命亡。顺天的祸从天降。逆天的神灵不报。顺天的受灾殃。,4
Tang,李播,见美人闻琴不听,洛浦风流雪，阳台朝暮云。闻琴不肯听，似妒卓文君。,2
Ming,王一鸣,其二,鹊山寒吹老，雁泊溟烟深。杳杳登临眼，纷纷离合心。报书扶病写，好句背人吟。亦有三台酒，秋轩想共斟。,5
Song,丘崇,其三 隐求堂,抱膝小窗深，读书空谷响。一笑有会心，纷纷自雄长。,3
Ming,王禹声,其三,十年踪迹两浮沉，此日逢君潞水浔。无奈相逢又相送，临岐回首共沾襟。,5
Yuan,吴澄,送国子伴读倪行简赴京,潋滟离杯泛九霞，还家未久便辞家。出门恻恻重闱远，前路漫漫万里赊。不怕狂风妨去鹢，偏愁寒月照栖鸦。诸生凝望须君至，共赋新诗赏雪花。,4
WeiJin,张协,咏史,昔在西京时，朝野多欢娱。蔼蔼东都门，群公祖二疏。朱轩曜金城，供帐临长衢。达人知止足，遗荣忽如无。抽簪解朝衣，散发归海隅。行人为陨涕，贤哉此大夫。挥金乐当年，岁暮不留储。顾谓四座宾，多财为累愚。清风激万代，名与天壤俱。咄此蝉冕客，君绅宜见书。,0
Ming,叶子奇,题花木翎毛画二首 其一,海棠花未开，枝上春禽语。东风几何时，满地飞红雨。,5
Qing,方浚师,岭西道头门联,獬豸一官清，朗洁岭云知我意；羚羊双峡迥，澄泓江水鉴臣心。,6
Ming,尹耕,过汪中山舍人园亭二首 其一,薇省辞官日，瓜田养晦时。好奇恒拜石，习草故临池。娇鸟歌春燕，名花放蜀葵。况逢风日丽，不禁出游迟。,5
Ming,王应华,咏蜀茶花,亦知春已近，不畏腊犹寒。竞兹艳阳色，明霞信可餐。,5
NanBei,释亡名,五苦诗五首 其一 生苦,可患身为患，生将忧共生。心神恒独苦，宠辱横相惊。朝光非久照，夜独几时明。终成一聚土，强觅千年名。,1
Song,丘氏,寄外,帘里孤灯觉晓迟，独眠留得宿妆眉。珊瑚枕上惊残梦，认得萧郎马过时。,3
Song,尤袤,其三,尝记寻芳到习池，攀条频认去年枝。晓穿曲径千林去，晚度危桥一木支。不避春寒来得得，只缘人望故迟迟。无钱可办罗浮醉，报答春光只有诗。,3
WeiJin,张华,其二,雄儿任气侠，声盖少年场。借友行报怨，杀人租市旁。吴刀鸣手中，利剑严秋霜。腰间叉素戟，手持白头镶。腾超如激电，回旋如流光。奋击当手决，交尸自纵横。宁为殇鬼雄，义不入圜墙。生从命子游，死闻侠骨香。身没心不徵，勇气加四方。,0
Qing,尹爟,梦峰探梅题钟瓦索笑亭壁,斜风细雨未寒时，卅里梅花香入卮。索笑孤亭成独赏，半帘疏影淡于诗。,6
Ming,王直,其二,灵御陪仁考，仙游侍太宗。珠丘连翠殿，玉匣掞玄宫。海宇扳号切，天庭陟降同。遥知六龙驾，长度五云中。,5
Qing,王霖,山中夜宿,雨歇林光黑，山深夜色凄。哀伥穿径过，怪鸟瞰镫啼。贫女寒机急，愁吟独客低。老衰眼较少，复此感羁栖。,6
WeiJin,薛综,赤乌颂,赫赫赤乌，惟日之精。朱羽丹质，希代而生。,0
Qing,毛序,题离薋园画卷,在昔嘉隆际，承平事粉饰。海内主文盟，王李两词伯。小美复继之，火攻势颇急。何人秉国成，烈焰正熏炙。盈室惟菉葹，兰茝遭掊击。骇机罹家难，归来避毒螫。园裁五亩余，环舍清流激。绘作《辋川图》，惨澹见笔墨。卷轴牛腰粗，纵横满篇什。迩来百余年，齿颊尚啧啧。张公黄门后，高爽世无敌。买断谢家山，犹存到公石。画图已散落，弃置等瓦砾。公独购之归，绨锦加閟惜。东风初解冻，春溪漾深碧。来继斜川游，酒酣话畴昔。晴窗展绢素，香古色微黑。风亭暨月榭，指示仍历历。醉眼重摩挲，瞪视三叹息。古人构名园，经营费金帛。凿池引潺湲，累石肖屴崱。一旦高台倾，荒废委丛棘。宁仅李与牛，后世供笑哑。兹园幸无恙，复作高人宅。桥边驻巾车，竹下岸冠帻。岂繄主人贤，亦恐无此客。后日傥重来，梅梢应放白。,6
Song,王岩,其二,高僧惯来看，踏破绿苔纹。,3
Ming,孔镛,采桑化石,桑女徒自伤，化作青青石。云鬟懒不梳，长向江边立。,5
Qing,王夫之,晦日二首 其一,春色去堂堂，清和损岁芳。夕烟青带远，晴树绿浮光。秋稻江乡雨，琅玕竹径香。定情裁古怨，迟晚意偏长。,6
Yuan,杜本,天冠山同诸学士为祝丹阳赋（录五。） 其一 鍊丹井,凿石通泉脉，铸鼎鍊丹砂。丹成骑鹤去，满地生云霞。,4
NanBei,萧子显,乌栖曲应令三首① 其一,握中清酒马脑钟，裾边杂佩琥珀龙。欲持寄君心不惜，共指三星今何夕。,1
Yuan,沈中,题马远雪景图,暮云天一色，飞雪满江干。野艇归来晚，推篷不厌看。,4
Yuan,汪梅溪,南州春色,清溪曲，一株梅。无人偢睬，独立古墙隈。莫恨东风吹不到，著意挽春回。一任天寒地冻，南枝香动，花傍一阳开。更待明年首夏，酸心结子，天自栽培。金鼎调羹，仁心犹在，还种取、无限根荄。管取南州春色，都自此中来。,4
NanBei,萧子良,九日侍宴诗,月展风转，层台气寒。高云敛色，遥露已团。式诏司警，言戾秋峦。轻觞时荐，落英可餐。,1
Yuan,汪士深,斋居遣兴答施晋卿,百年襟抱着悲欢，晚节从容任考槃。白发已从公道得，青山长似故人看。经时积雨开新霁，出色秋花耐晓寒。欲寄新诗无别恨，目随征雁楚江干。,4
Qing,孔璐华,广东节署新建学海堂,主人羊城节钺久，案牍终朝不释手。馀暇偶登越秀峰，择得一峰辟数亩。略加修筑有堂台，海阔天空眼乍开。夏木千章梅百树，登临遥望兴悠哉。紫澜翠岛摇清目，雨过风生凉满竹。四面窗纱日影微，云树相连满天绿。非为閒游设此堂，为传学业课文章。从今佳士多新作，万卷收来翰墨香。主人素爱研经史，欲美民风莫如此。更助香膏催读书，岭南他日留遗址。吾家尼山虽最高，无此海天好山水。,6
Song,王得臣,诗三首 其一,大别山前拍湖水，坐觉烟波几千里。碧山亭上秋兴多，四时清景森云罗。故人领麾江沔口，公暇登临频入手。,3
Yuan,汪鑫,赵艮岩知县岁晚见访,龙种当年旧帝家，飞凫岁晚尚天涯。忽传诗句心先识，各问流年鬓欲华。村巷春风喧爆竹，灯檐夜雨饭胡麻。东游故旧如相问，为说桃源学种花。,4
Tang,僧皎然,陪卢使君登楼送方（一作万）巨之还京,万里汀洲上，东楼欲别难。春风潮水漫，正月柳条寒。旅逸逢渔浦，清高爱鸟冠。云山宁不起，今日向长安。,2
Yuan,吴采,越中秋怀二首 其一,无边落木送秋来，宋玉愁多赋更哀。淮甸烽烟连白下，楚江云影暗阳台。汉王未惜三斋印，庞统原非百里才。俛仰去天才咫尺，几回清梦到三台。,4
NanBei,鲍照,代挽歌,独处重冥下，忆昔登高台。傲岸平生中，不为物所裁。埏门只复闭，白蚁相将来。生时芳兰体，小虫今为灾。玄鬓无复根，枯髅依青苔。忆昔好饮酒，素盘进青梅。彭韩及廉蔺，畴昔已成灰。壮士皆死尽，馀人安在哉。,1
Ming,包捷,吴佩远徐昭发晚过,野岸黄泥路，繁花二月天。有来客不速，休使榻常悬。秉烛愁仙鼠，披衣拜杜鹃。人生宁再少，莫负酒如泉。,5
Ming,王孜,孝烈桥,淮贼舳舻蔽江浒，铜鼓如雷箭如雨。山川草木尽颠连，谁家裙钗心有主。帐前花枝漾蜂目，桥下春波照红玉。白头魂返豺虎口，翠翘影落鱼龙窟。露筋女祠曹娥碑，河流一带双清辉。,5
Ming,王士骐,赠冯慕冈二首（冯时在诏狱） 其一,伏枕高斋有所思，诸贤莫讶拜恩迟。圣躬不豫仓皇日，正是累臣请代时。,5
Tang,僧灵澈,闻李处士亡①,时时闻说故人死，日日自悲垂老身。白发不生应不得，青山长在属何人。,2
Ming,王镒,宫词,雨过河光雁影遥，银床冰簟自秋宵。长门杨柳摇残月，报道君王已视朝。,5
Tang,不详,东阳夜怪诗① 其九,舞镜争鸾䌽，临场定鹘拳。正思仙仗日，翘首仰楼前。,2
Tang,元阳子,其二,志士应须承法则，莫损心神须见道。但知求得真黄芽，人得食之寿无老。,2
Ming,于若瀛,水仙,水花垂绿蒂，袅袅绿云轻。自是压群卉，谁言梅是兄。,5
Qing,于范,思帝乡 独感,秋后雨，晚来风。雨雨风风，夜夜断魂中，纵幸片时能睡，意忡忡。那得凭风吹梦，到江东。,6
Ming,王行,次韵张伯纯见寄,一从高迹隐林坰，城郭登临不共行。流水高山谁得解，暮云春树几多情。平湖远汉空明里，落日群峰紫翠横。已喜芳邻近得接，好怀那惜向君倾。,5
Yuan,王伯成,金盏儿,则管里开宴出红妆。咫尺想像赋高唐。瑞云重绕金鸡帐。麝烟浓喷洗儿汤。不争玉楼巢翡翠。便是锦屋闭鸾凰。如今宫墙围野鹿。却是金殿锁鸳鸯。,4
WeiJin,王济,答何劭诗,计终收遐致。发轨将先起。,0
Tang,李端,送从叔赴洪州,荣家兼佐幕，叔父似还乡。王粲名虽重，郗超髯未长。鸣桡过夏口，敛笏见浔阳。后夜相思处，中庭月一方。,2
Qing,卜焕,爱菊,我非柴桑翁，素性亦爱菊。地不满数弓，所栽备种族。泥沾洗馀滓，天暑障素幅。插援聊扶倾，除蠹恐滋毒。爱护同家儿，日夕劳顾复。花时绕畦看，相于淡无欲。迟暮亦何妨，霜馀惬幽独。自号菊花农，头衔珍令仆。,6
Qing,方仁渊,五月十六日喜雨有作,云气遮窗黑，山光敛树昏。莫愁风破屋，会看雨倾盆。稚子欢盈室，农夫笑倚门。明朝秧把贵，忙煞杏花村。,6
Qing,释介石,清明,桃花雨过菜花香，隔岸垂杨绿粉墙。斜日小楼新燕子，清明风景好思量。,6
Yuan,李节,寄唐伯慎,鹤林宫里故人远，谢傅宅前秋水多。乌帽吟馀还放棹，黄庭写罢更笼鹅。平头奴子金盘露，皓齿佳人白苧歌。不得相从渡三泖，月明清夜奈愁何。,4
Qing,王显绪,鄂尔楚克哈达帐中漫兴,晓岫秋阳云半吞，午来盈谷换春温。茶烹蟹眼析泉水，香爇鸱头老树根。邀醉黄花怜未放，供书红叶怅无存。辛勤逾月眠风帐，空对东山谢相墩。,6
Tang,僧虚中,芳草,绵绵芳草绿，何处动深思。金谷人亡后，沙场日暖时。龙鳞藏有瑞，风雨洒无私。欲采兰兼蕙，清香可赠谁。,2
Yuan,王玠,西江月,离位翻为姹女，坎宫却是婴儿。自因两个隔东西。始用黄婆通意。每遇阳生冬至，方能夫唱妻随。一时齐会赴瑶池。共饮刀圭欢戏。,4
Ming,于谦,冬至日思亲,客里逢佳节，天涯忆老亲。葭灰初应候，梅蕊渐回春。醉讶朱颜好，愁添白发新。孤云恒在望，翘首欲沾巾。,5
Qing,尹会一,返棹,返棹趋京口，归心望蜀冈。浪花高拍岸，风力猛摧樯。我静终如镜，舟平始似床。片时分险易，不敢付苍茫。,6
Qing,尹搢,次韵,怀川新太守，胡遽赋茅庐。吏隐称真隐，官居胜索居。短长从彼议，行止任吾疏。会待明秋熟，归悬薛里车。,6
Yuan,王圭,上李廉访大使,清于冰玉重于山，爱国忧民两鬓斑。霖雨待均环海内，德星暂出斗牛间。阳春有脚能生物，水镜无心自照奸。从此棠阴遍南国，岂伊寒士独欢颜。,4
Ming,王称,白云寺赠僧,道林说法处，应在白云边。宴坐度小劫，冥观入大千。诸天花雨遍，双树慧灯悬。何日东林社，相期种白莲。,5
Ming,丘浚,晚泊,风定帆初落，篱根泊晚晴。寒潮随月上，秋水共天清。隔竹见灯影，横江闻鹤声。有怀愁不寐，坐数驿楼更。,5
Yuan,林以辨,过浮山赠陈克甫,偶过浮丘月满山，一樽相对夜漫漫。门临大海风涛壮，家有小天星斗寒。玉蛤吠田秧正绿，江豚吹浪荔初丹。悬知别后相思意，著就玄言幸寄看。,4
WeiJin,挚虞,汉高祖赞,汉祖明达，兼资权武。总御群雄，剪翕强楚。奄正华夏，经略区宇。遂登天位，缵尧之绪。,0
Tang,王睿,解昭君怨,莫怨工人丑画身，莫嫌明主遣和亲。当时若不嫁胡虏，秖是宫中一舞人。,2
Song,王以宁,水调歌头 其二 呈汉阳使君,大别我知友，突兀起西州。十年重见，依旧秀色照清眸。常记鲒埼狂客，邀我登楼雪霁，杖策拥羊裘。山吐月千仞，残夜水明楼。黄粱梦，未觉枕，几经秋。与君邂逅，相逐飞步碧山头。举酒一觞今古，叹息英雄骨冷，清泪不能收。鹦鹉更谁赋，遗恨满芳洲。,3
Tang,洞庭龙君,其二,上天配合兮生死有途，此不当妇兮彼不当夫。腹心辛苦兮泾水之隅，风霜满鬓兮雨雪罗襦。赖明公兮引素书，令骨肉兮家如初，永言珍重兮无时无。,2
NanBei,颜峻,捣衣诗,逶迤失荣荄。旅燕又穴飞。,1
Qing,释大汕,吴江访顾茂伦不值因寄,松陵寂寂草芊芊，云掩茅堂一径偏。隔岸桃花开里渡，到门春水缆鱼船。黄冠应避秦时客，白眼空怀晋代贤。久立还思问童子，笛声吹散五湖烟。,6
Tang,僧本寂,示学人偈,从缘荐得相应疾，就体消停得力迟。瞥起本来无处所，吾师暂说不思议。,2
Qing,方玉润,全州节,全州节，谁最烈。都司头，刺史血。刺史守城苦无兵，都司带兵愁远别。同是天家戮力臣，相逢何必判优劣。人肉食尽鼠雀空，弓靴煮烂思杀妾。拊膺一恸外援断，无人不憾湘漓月。丈夫死耳庸何伤，能为厉鬼真人杰。君不见睢阳城内杀声哀，邻境笙歌尚清越。,6
Ming,王鹤,游终南山,势拔群山净拥螺，声传空谷听樵歌。紫芝满地云常护，翠壁插天雨乍过。虎豹洞深千嶂合，蛟龙潭古万年多。云踪望彻迷前路，断壁悬崖尽薜萝。,5
Tang,僧缘密,其五 褒贬句,金屑眼中翳，衣珠法上尘。已灵犹不重，佛祖为何人。,2
Tang,僧拾得,其七,佛拾尊荣乐，为悯诸痴子。早愿悟无生，办集无上事。后来出家者，多缘无业次。不能得衣食，头钻入于寺。,2
Tang,瀵水神,月夜吟①,夜月明皎皎，绿波空悠悠。,2
Ming,包节,将入京即事,歇马津楼望禁城，凤凰宫殿郁云行。游人尽醉新丰酒，野树群飞上苑莺。山扼九关开帝阙，地萦八水绕神京。风前遥度钧天乐，疑是君王御紫清。,5
WeiJin,王劭之,怀思赋,超离亲而独寄，与忧愤而长俱。虽亮分以自勉，曾无间乎须臾。思遥遥而冲惙，疾结滞乎肌肤。忆昔日之欢侍，奉膝下而怡裕。集同生而从容，常欣泰以逸豫。何运遇之偏否，独辽隔于修路？何恒鸟之将分，犹哀鸣以告离，况游子之眷慕，孰殷思之可靡。于是仲秋萧索，蓐收西御。寒露宵零，落叶晨布。羡归鸿之提提，振轻翼而高举。志眇眇而远驰，悲离思而鸣咽。彼迈物而推移，何予思之难泄。聊揽干以寄怀，怅辞鄙而增结。,0
Tang,王建,汴路即事,千里河烟直，青槐夹岸长。天涯同此路，人语各殊方。草市迎江货，津桥税海商。回看故宫柳，憔悴不成行。,2
Ming,王纶,石脂图,此石应为天下奇，光摇五彩腻如脂。谁知造化钟灵处，争似王维画妙时。,5
Yuan,《中和乐章》,秦楼月,王师倏起风云从。风云从。一阵黄钺，净扫群雄。,4
Yuan,方行,杨柳词二首 其一,韶华无限暗中消，摇荡春光几万条。却怪晚来风定后，雪花飞满赤栏桥。,4
Tang,令狐峘,释奠日国学观礼闻雅颂,肃肃先师庙，依依胄子群。满庭陈旧礼，开户拜清芬。万舞当华烛，箫韶入翠云。颂歌清晓听，雅吹度风闻。澹泊调元气，中和美圣君。唯馀东鲁客，蹈舞向南熏。,2
Tang,无名氏,咏月诗,玉钩千丈挂，金波万里遥。蚌亏轮影灭，蓂落桂阴销。入风花气馥，出树鸟声娇。独使高楼妇，空度可怜宵。,2
Yuan,周如纶,黄石宫,鸦鹄峰头草阁悬，幽人爱此学长年。地通瀛海川原润，天近扶桑日月偏。何物笙箫来涧底，无端鸡犬下云边。诸山尽处人间路，得意谁回急水船。,4
Ming,王谊,奉寄巫总戎,将军坐啸靖三边，鹊印累累肘后悬。玉帐分弓宵射虏，黄沙列卒岁屯田。元戎昔著条侯令，儒将今誇却谷贤。江左野人从白首，要看勋业上凌烟。,5
NanBei,僧宝志,其三,食时辰，无明本是释迦身。坐卧不知元是道，只么忙忙受苦辛。认声色，觅疏亲，只是他家染污人。若拟将心求佛道，问取虚空始出尘。,1
Ming,王韦,摄山道中,旭日晴光转，重城曙景迷。稻荒寒蟹出，竹暝晓禽啼。古社栖危堞，碑残倚断畦。秋风振原野，疲马亦能嘶。,5
Song,方信孺,任嚣城,五星自是汉家符，忍死任嚣亦太愚。今日朝台犹百尺，荒城不记旧规模。,3
Qing,王志鳌,香岩寺值雨,空山四月乍惊秋，晓启疏窗满目幽。玉塔初看云影重，龙池旋听水声浮。峰排四面青逾出，树列千重翠欲流。本是龙眠著色画，淋漓又与米家侔。,6
Qing,王日杏,陶然亭题壁二首 其一,西山晚翠上孤筇，斜照神州殿阁重。芦苇萧萧浑似雨，数行啼雁隔城钟。,6
Yuan,仙村人,春日田园杂兴,芳草东郊外，疏篱野老家。平畴一尺水，小圃百般花。青箬閒耕雨，红裙斗采茶。村村寒食近，插柳遍檐牙。,4
Song,尹廷高,壬午秋自翁村回奕山三首 其一,竟别桑乾水，归并却似家。春风故巢燕，夜雨废池蛙。石径曾栽菊，砖垆旧煮茶。自怜萍梗迹，何日定生涯。,3
Qing,王昶,雨后同斗初企晋来殷过支硎山寺,杳杳白云合，空山欲暮天。青松滴疏雨，碧涧响寒泉。风度竹房磬，镫明茅舍烟。爱看林际月，流影照溪田。,6
Ming,方文,题酒家壁,闻我来何数，非关引兴豪。风尘燕市里，或恐有荆高。,5
NanBei,萧悫,屏风诗,秦皇临碣石，汉帝幸明庭。非关重游豫，直是爱长龄。读记知州所，观图见岳形。晓识仙人气，夜辨少微星。服银有秘术，蒸丹传旧经。风摇百影树，花落万春亭。飞流近更白，丛竹远弥青。逍遥保清畅，因持悦性情。,1
Song,王用亨,平绿轩,尘嚣胸次尝苦隘，谁谓一隅天地宽。野色供餐来几上，山光极目在林端。犁耕宿雨春风暖，舟撼清流夜雨寒。却笑贺湖临水寺，闭门不借俗人看。,3
Qing,王鸿绪,过平原饮董默庵前辈宅,疲苶万山间，路险天地窄。昨朝出崖谷，豁达平原陌。有使前致辞，邀我话畴昔。策马入城闉，爰访晏相宅。公闻足音喜，早已途中逆。升堂拜未毕，樽俎罗几席。虽感故情深，毋乃不速客。却念十载余，云山两暌隔。今晨快把臂，敢辞露肝鬲。忆昔钩党兴，何处无弹射。我公天人姿，迅举凌风翮。鲰生愧燕雀，翻飞不盈尺。几遭一网尽，那复逃掎摭。时公秉斧钺，察余户扫迹。朗朗明月辉，回照寻山屐。嗟哉彼谮人，阴凝毒雾积。仰荷皇天鉴，涣汗别黑白。抚躬增内省，感激弥跼蹐。欲酬屏幪德，踵顶难塞责。《九章》发楚哀，三宥蒙尧泽。吾侪幸无恙，此岂由人画。翳惟至圣仁，始得收魂魄。于公本同患，所以相剖析。当筵聊一歌，往事等驹隙。共倒杯中物，转为别离惜。,6
Yuan,王景贤,清贫,错骑黄鹤出烟萝，借得容身燕一窝。仁义中天行日月，是非平地起风波。黄齑有味轻红脍，紫绶无功愧绿蓑。金坞铜山招祸败，清贫两字值钱多。,4
Yuan,王娇红,寄申生,云重月难见，风狂雨不成。尺书从寄意，倾泪若为情。,4
Tang,令狐楚,节度宣武酬乐天梦得,蓬莱仙监客曹郎，曾枉高车客大梁。见拥旌旄治军旅，知亲笔砚事文章。愁看柳色悬离恨，忆递花枝助酒狂。洛下相逢肯相寄，南金璀错玉凄凉。,2
Tang,湘驿女子,题玉泉溪①,红叶醉秋色，碧溪弹夜弦。佳期不可再，风雨杳如年。,2
Song,王著,禁林宴会之什,文明天子重词臣，圣制褒扬日月新。宸翰特颁仙署额，皇风先发玉堂春。虬龙逸势诚难伏，鸾鹤回翔信得真。齐武任誇非入妙，汉章虽巧未通神。匪唯衒耀鳌宫客，兼是辉华凤阁人。幸接英儒同赞咏，辄书狂斐继清尘。,3
Tang,任瑗,瑞麦赋,建极惟皇。昭烁于光。出豫考卜。乘时省方。西自丰鄗。东巡洛阳。顺天游而有度。协日晷之云长。徵贤宣室。布政明堂。风雨时序。黎庶其康。尽物称瑞。穷灵委祥。明含日月。则阶蓂恒秀。泽及草木。而陇麦登芳。于是辟离宫。通禁苑。睹兹瑞之所应。实皇恩之烛远。朝任得人。时惟贤相。九流分职。三旗协亮。称尧舜之允敷。同益赞而为唱。曰珍瑞麦。生我皇国。凌寒而秀。彰圣之德。愿载东观之书。以歌南薰之则。既而帝曰钦哉。天符聿来。俾予光于四表。惟尔翼于中台。念幽芳之遂性。知棫朴之当材。且夫麦之为瑞。其德至矣。居寒自生。当暑荐美。含实珠净。耀芒锋起。既标咏于诗人。亦称奇于缣史。赏其芃芃于野。渐渐其秀。将嗣谷以登年。岂凌霜而不茂。在昔唐叔。嘉禾伊育。昭彼周王。天人斯穆。今惟圣帝。此焉攸淑。涵之如春也。及昼而繁荣。就之如日也。来牟而纷郁。则有小儒。怡然鼓腹。照水镜之光鉴。参历选之题目。未登高而赋成。庶陈美于金竹者也。,2
Qing,王允持,满江红 广陵吊古,落日西风，何处问、隋家宫阙。徒徙倚、竹西歌吹，雷塘烟月。舞袖影随莹火暗，棹讴声逐龙舟没。最伤心、一片玉钩斜，埋香骨。更乍起，悲笳咽。人未散，哀筝急。看残脂胜粉，淡妆浓抹。绣帓依徊三妇艳，华灯冷落千门寂。笑樊川，空自许多情，肠堪结。,6
Ming,王粹,其二,残云落日满东江，入夜乡心益渺茫。蕉鹿岂知成幻梦，莼鲈偏若滞殊方。一朝宠渥君恩重，万里飘零客路长。幸有天风送行力，不妨人笑独归航。,5
Yuan,王伯成,油葫芦,常是不记蒙恩出建章。身踉跄。把一领锦宫袍常惹御炉香。臣觑得绿樽一点蒲萄酿。似禹门三月桃花浪。记当日设早朝。没揣的见帝王。觉来时都汗尽江湖量。急卒着甚的润枯肠。,4
Qing,王苹,其二,扰扰京尘已白头，眼中难遣是句留。日来何处无拘束，不在僧窗在酒楼。,6
Song,王与能,游洞霄宫,洞霄飞杖屦，人境共真清。天柱擎峰出，丹泉迸霤生。栖岩遗隐迹，漱石洗虚名。珍重乐斯者，微吟谩纪行。,3
NanBei,徐陵,走笔戏书应令诗,此日乍殷勤，相嫌不如春。今宵花烛泪，非是夜迎人。舞席秋来卷，歌筵无数尘。曾经新代故，那恶故迎新。片月窥花簟，轻寒入锦巾。秋来应瘦尽，偏自著腰身。,1
Yuan,王奕,题小蒜岭,西风策策麦花凉，重把新诗自品量。禽不为人音自好，路因无驿里偏长。百年白发空前辈，两载黄花笑异乡。归去玉琊牢闭户，莫教旧隐姓名香。,4
Yuan,王奕,题北固亭,杜老当年识恨遗，与天争汉死奚疑。伏羱犹忆分三日，老骥空悲混一时。往事竟随东逝水，新题全是北来诗。如今多景楼头酒，免得诸公赋黍离。,4
Ming,孔镛,象鼻山,象鼻分明饮玉河，西风一吸水应多。青山自是多奇骨，白日相看不厌多。,5
Yuan,丘元镇,过蔡泾闸,客行泾口上危桥，北望城闉十里遥。港汊不容三尺水，舟航全藉两番潮。蚕苗半起桑迷眼，雉子深藏麦到腰。暮宿前村杨柳渡，买鱼沽酒慰萧条。,4
Tang,王拊,咏霜朝城上乌,霜旦早晖通，城乌渐飏空。声喧高疑外，曲韵楚琴中。楼寒映晓日，竿迥噪朝风。虽狎金墉上，犹畏虎贲弓。,2
Ming,史鉴,送严宗诚还金陵,相逢俱在客，相送各还家。聚散犹萍水，登临总物华。鸟啼新霁晓，风折未开花。明日丹阳道，轻雷殷去车。,5
Tang,王起,葭灰应律赋（以四时运行应候不差为韵）,葭灰阳物。铜管阴类。阳物以健动为宜。阴类以虚受为器。一则本乎天。一则通乎地。因时出矣。本乎天者亲上。乘气泄焉。通乎地者启閟。感两仪以成道。应六管而为事。明夫律通则气来。灰动则时至。知昼夜之迭代。表子午之更位。辨方辨卦。乃立节而为八。定至定分。故均气以为四。于是圣人设矣。君子用之。于以则地气。于以奉天时。仲夏将临。则蕤宾设候。孟秋既届。乃夷则应期。大吕具实。而冬穷于丑。太簇己散。而春蠢于寅。可谓自微形著。有条不紊。明天道之大备。则帝道之广运。且夫范金以为律。当其空有律之明。燔葭以为灰。当其动用灰之轻。律之空其或吐或纳。灰之轻则有虚有盈。由是识坤德之顺静。探乾德之游行。其入也柔顺。其出也刚胜。或处阳而阴生。或在阴而阳孕。见律中而灰动。知地感而天应。如此。神可以穷。数可以究。事可得而待。时可得而候。是以圣人执兹一柄。形被九有。时寒暑之往来。辨昏明之妍不。夫物之妙用。则感于无为。物或不爽。则应用无差。彼葭灰之造微。与天地而宜契。我皇敬授不忒。故能燮理无亏。,2
Ming,王建极,其四,烟雨欺花肯放晴，落红日日唤愁生。已拚引被蒙头卧，更起巡檐信步行。蝴蝶梦寒双睡燕，杜鹃枝老独啼莺。绿阴冉冉天涯遍，十二楼头空月明。,5
Tang,任彦思家鬼,血书诗①,物类易迁变，我行人不见。珍重任彦思，相别日已远。,2
Yuan,李集,忆牧隐,流转川宁地，山川尚砥平。病中三伏尽，雨后一凉生。节物惊羁旅，风流忆老成。何时孤柳下，握手更论情。,4
Tang,僧慧超,摩诃罗国娑般檀寺述志（题拟）,不虑菩提远，焉将鹿苑遥。祇愁悬路险，非意业风飘。八塔难诚见，参著经劫烧。何其人愿满，目睹在今朝。,2
NanBei,萧子显,其三,芳树归飞聚俦匹，犹有残光半山日。莫惮褰裳不相求，汉皋游女习飞流。,1
Song,王圭,梅花,冷香疑到骨，琼艳几堪餐。半醉临风折，清吟拂晓观。赠春无限意，和雪不胜寒。桃李有惭色，枯枝试并栏。,3
Ming,王讴,其二,拟向江南去，能忘塞北居。清霜千树杀，白发一行疏。着眼江湖窄，伤心岁月虚。乱愁消短烛，深忆故园书。,5
Tang,唐顺宗,其二,佛向王宫生，灭向双林灭。住世四十九，又言无法说。山河及大海，天地及日月。时至皆归尽，谁言不生灭？疑情犹若斯，智者善分别。,2
Yuan,王磐,嵇侍中庙,十载家艰恨未消，又持手版仕昏朝。已知定乱功难就，犹幸临危节可要。忠血数班沾藻火，英名千古迫云霄。一杯欲酹祠前土，野鹤昂藏未易招。,4
Ming,王元俸,其三,庭锁荒芜独夜吟，茂陵扶病卧西林。素书千载留孤影，碧落片云生远心。水落平沙低度雁，月当高竹见栖禽。寒衣处处催刀尺，又听西风一片砧。,5
NanBei,范云,赠沈左卫诗,伊昔沾嘉惠，出入承明宫。游息万年下，经过九龙中。越鸟憎北树，胡马畏南风。愿言反渔蓨，津梁肯见通。,1
Ming,尹根寿,其二,女范徵家世，山阴擅地灵。节侔双壁白，影伴一灯青。忍对花开树，浑疑石化形。贞风摸不尽，流誉到东溟。,5
WeiJin,徐干,其二,峨峨高山首，悠悠万里道。君去日已远，郁结令人老。人生一世间，忽若暮春草。时不可再得，何为自愁恼。每诵昔鸿恩，贱躯焉足保。,0
Ming,方孝孺,其六,懿文光典册，善美过昭明。历数归元子，哀荣慰圣情。神灵游帝所，陵寝镇天京。公论当时定，千秋有颂声。,5
Yuan,安轴,过松涧驿,一区幽涧隘，双岭拥嵯峨。墙北狐狸走，门前雉兔过。地硗秋穫少，洞密暮寒多。闻说渠生理，踟蹰独自嗟。,4
NanBei,王融,临高台,游人欲骋望，积步上高台。井莲当夏吐，窗桂逐秋开。花飞低不入，鸟散远时来。还看云栋影，含月共徘徊。,1
Yuan,文质,题风雨归舟图,西风木落九江秋，黄鹤矶头是旧游。忆得向年风雨里，青山无数逐归舟。,4
Yuan,叶谨翁,炼丹山,仙家只在白云堆，井灶千年閟绿苔。安得更如黄犊健，五年四度入山来。,4
Song,王观,九龙岩,山寒蛰龙眠忽醒，黄衣九老岩下行。手持屈曲千岁藤，虑惊世人藏姓名。山前樵子折腰迎，九老相顾笑不停。摧天霹雳飞一声，举目惟见烟冥冥。开山老僧为余说，异事传闻忘岁月。至今山椒泉满地，赤白绕空中不竭。好分馀泽入千家，免使辛勤夜蹋车。,3
Yuan,朱斌,至正二十二年秋九月同孟知州登玉龙山,西风戒轻寒，旭日开晓霁。枫飘丹叶落，菊含青蕊细。兹晨岂不嘉，我独念时岁。于焉得良朋，兰若因少憩。清欢接慇勤，高谈豁蒙蔽。载吟玉龙山，历观远凝睇。秋光净于拭，野色如点缀。破帽不忍吹，香醪莫辞贯。人生百岁间，事事安可计。出处固有时，穷达何须泥。逍遥海中舟，放浪人间世。天高若鹄翔，万里从此逝。,4
Tang,元结,演兴四首 其一 初祀,山之乳兮葺太祠，木孙为桷兮木母榱。云缨为𣔺兮愚木栭，洞渊禅兮揭巍巍。涂木兰兮莳糅蔫，被弱草兮禘礿联。仡浑洪兮馥阗阗，管化石兮洞刳天。翘修钐兮掉芜殳，灵巫𧮢兮舞颙干。荐天𩷨兮酒阳泉，献水芸兮饭霜籼，与太灵兮千万年。,2
Ming,王世亨,正德丙寅冬万州雨雪,撒盐飞絮随风度，纷纷著树应无数。严威寒透黑貂裘，霎时白遍东山路。老人终日看不足，尽道天家雨珠玉。世间忽见为祥瑞，斯言非诞还非俗。越中自古元无雪，万州更在天南绝。岩花开发四时春，葛衫穿过三冬月。昨夜家家人索衣，槟榔落尽山头枝。小儿向火围炉坐，百年此事真稀奇。沧海茫茫何恨界，双眸一望无遮碍。风冽天寒水更寒，死鱼人拾市中卖。优渥沾足闻之经，遗蝗入地麦苗生。疾厉不降无夭札，来朝犹得藏春冰。地气自北天下治，挥毫我为将来记。作成一本长篇歌，他年留与观风使。,5
Song,僧子兰,襄阳曲,为忆南游人，移家大堤住。千帆万帆来，尽过门前去。,3
NanBei,陶弘景,桓真人吟诗,黄花生紫云，日月周天轮。混混太虚中，不与众生群。昆崙十二峰，上帝朝万巡。一日功行满，升空谒元君。,1
Ming,毛莹,阮郎归 落花,踏青人去小楼空。蛛丝三两重。滋花雨怯妒花风。花飞无定踪。香已散，意仍慵。毵毵新绿中。一枝入槛尚留红。怜伊也只侬。,5
Song,王化基,送僧归护国寺 其一,振锡诣华京，频频答龙灵。玉阶前见佛，金口内开经。论道穷纲赜，深玄极杳冥。褒崇恩烂熳，教化语丁宁。传作心中印，镌为坐右铭。云飞来北阙，鹤梦去东冥。鼓棹辞梁苑，扬帆过洞庭。到山开御札，鸾凤满岩扃。,3
Tang,司空曙,龙池寺望月寄韦使君阎别驾,清光此夜中，万古望应同。当野山沈雾，低城树有风。花宫纷共邃，水府皓相空。遥想高楼上，唯君对庾公。,2
Song,王镐,其十,籍通上界神仙府，身现甘泉侍从臣。,3
Ming,王叔承,风雨泛太湖宿松陵长桥漫兴,群飞鸥鹭逐筜祇，予亦扬帆赴杳冥。洒鬓湖风寒气白，打船春雨浪花青。水边万树来江县，云里双峰出洞庭。七十二桥灯火乱，野烟沽酒宿渔汀。,5
Ming,方应选,徐孟孺陈村图,春风绿柳角巾斜，笑踏青溪醉杏花。山犬隔篱遥吠月，可容双屐到君家。,5
Qing,王鸣盛,述感,渚清沙白偶登台，城阙秋生夕照催。醉里高歌双鬓在，愁边画角数声来。侧身天地长为客，抱病风尘孰爱才。却忆故园三径好，扁舟须趁早春回。,6
Ming,文翔凤,寿阳乐（寿阳道采乐府语为四阕） 其一,别后莫相忘，掷金钱，乌衣还亦还。,5
Yuan,僧圆至,赠魁天纪,拈笔诗成首首新，喜来豪叫欲攀云。难医最是狂吟病，我恰才痊又到君。,4
Ming,左光斗,出塞曲,阵云横卷将星高，猎猎秋风动羽旄。扬旆平明屯渭北，衔枚薄暮度临洮。,5
Tang,司空图,早春,伤怀同客处，病眼却花朝。草嫩侵沙短，冰轻著雨消。风光知可爱，容发不相饶。早晚丹丘去，飞书肯见招。,2
Ming,丁奉,寄尤少卿宗旸,张翰归时计亦疏，秋风寂寞始登涂。不思五月清江上，已有鳇鱼胜玉鲈。,5
Yuan,杜瑛,环翠亭宴饮,坐客终朝望眼西，好山高与暮云齐。鹤鸣渔浦天风急，鳌背仙宫海浪低。千古地形雄妹土，一川烟景胜耶溪。歌声唤起凌波梦，莲叶香深路恐迷。,4
Yuan,凝香儿,天香亭歌,天风吹兮桂子香，来阊阖兮下广寒。尘不扬兮玉宇净，万籁泯兮金阶凉。玄浆兮进酒，兔霜兮为侑。舞乱兮歌狂，君饮兮一斗。鸡鸣沈兮夜未央，乐有馀兮过霓裳。吾君吾王兮寿万岁，得与秋香月色兮酬酹乎樽觞。,4
Song,上官统,自命,官氏亘古至于今，历派源流振家声。吾今生尔九兄弟，各在一方以安身。人人立志守豪富，个个撑持家业均。但今嘱咐清明节，永世皆临祭视亲。,3
Ming,王直,雨,野迥云容黑，汀长雨气寒。春随花片减，愁向酒杯宽。乱水通流急，孤舟逆上难。白鸥浑自得，来往任风湍。,5
NanBei,徐爰,藉田赋,衍参途之广辟，眇道路之悠远，增华毕之未惊，渺同方其已反。隐千轸以风行，阗万辔而雾转。白日丽晷乎桑野，大驾税幸乎疆圳。,1
Qing,方昂,游上方山,悬崖忽撒手，寂历道心生。一榻低眉坐，诸天合掌迎。风箫来梵呗，仙磬识禽声。月印千潭水，分明澈底清。,6
Tang,李瓘,送贺秘监归会稽诗,官著朝中贵，才传海上名。早年常好道，晚岁更遗荣。授箓归三洞，还车谒四明。东门诏送日，挥涕尽群英。,2
Yuan,僧大䜣,佛智师归仰山,早发扶舆拜，灯明爱白头。故乡元自好，游子独淹留。壮业真何用，孤怀未忍休。始终存众望，不敢畏离忧。,4
Ming,王梅,百步桥,百步桥下日荒荒，江流无声江草黄。行人踟躇立古道，沙鸟踯躅啼回塘。苍龙沉沉彩虹偃，短棹轻舟采芳卷。月落汀洲人不归，肠断春风穆溪远。,5
Ming,王淮,田家,流水绕柴门，门前小径村。棘篱喧鸟雀，桑野散鸡豚。午灶黄粱熟，春缸白酒浑。田翁无少事，閒坐弄诸孙。,5
Song,僧子兰,鹦鹉,翠毛丹觜乍教时，终日无寥似忆归。近来偷解人言语，乱向金笼说是非。,3
Song,士人某,题廨壁,霜拂金鞍玉坠腰，邻鸡催唤紫宸朝。争如林下饱清梦，残月半窗松影摇。,3
Ming,王岱,游龙泉岩望海山达濠一带,地势垂穷巨海浮，尚横叠嶂截中流。悬岩忽辟奇峰腹，窄径斜穿乱石头。潮静兵艚犹设讯，烟清蜃气不生楼。何期令作余年日，得展乾坤万里眸。,5
Song,王寀,题紫团山三十六景 金屋山,云拂层峰四面朝，朝阳北过更岧峣。金仙自合居金屋，不为胶东贮阿娇。,3
Ming,方震孺,贵州之役单骑入贼巢,丰城气合夜陆离，别有相知匪所思。一剑酬恩卑燕颔，六宫掩袖为蛾眉。孤城飞渡擒酋长，绝徼前驰卫健儿。莫向天南叹高鸟，惊乌啼杀未栖枝。,5
NanBei,陶弘景,题所居壁,夷甫任散诞，平叔坐谈空。不言昭阳殿，化作单于宫。,1
Yuan,安轴,天历三年五月。受江陵道存抚使之命。是月三十日。发松京宿白岭驿。夜半雨作。有怀,读书求道竟无成，自愧明时有此行。但尽迂疏施实学，敢将崖异盗虚名。民生涂炭知难救，国病膏肓念可惊。耿耿枕前眠未稳，卧闻山雨注深更。,4
Qing,尹鑴,养独鹤,寡鹤宿天霜，潇湘归梦长。寒声飞碧落，孤影倒池塘。岂与鸡争食，且将鸾并翔。主人情有素，岁暮别江乡。,6
NanBei,刘峻,登郁洲山望海诗,沧潦联霄岫，层领郁巑𡺢。下盘盐海底，上转灵乌翼。滇㴐非可辨，鸿溶信难测。轻尘久弭飞，惊浪终不息。云锦曜石屿，罗绫文水色。,1
Ming,尹绍宗,别李正言存吾贬长沙监务,大庭白日雷霆后，南北三年几梦思。复上离亭重回首，秋高乔岳易生悲。,5
Yuan,狄君厚,南吕一枝花,致令得申生遭罪囚。逼临得重耳私奔走。虽然骊皇后生嫉妒。哎你个晋天子也合问缘由。您肯分解个恩仇。赐朝典他甘心受。料东宫一命休。则是刎颈交伤身难不了这短剑白练药酒。,4
Ming,王称,送夏廷简宿怡山兰若,别路绕珠林，秋来落叶深。一灯今夜雨，千里故人心。已觉空门幻，还惊旅况侵。坐闻钟鼓曙，离思转沉沉。,5
Yuan,方澜,过吴江,离离远村落，晴不见炊烟。秋水涨无岸，野舟撑入田。天留新稼穑，人恋旧山川。不待鸿飞定，西风已肃然。,4
Yuan,吕止庵,越调天净沙 其一 为董针姑作四首,夜深时独绣罗鞋，不言语倒在人怀，做意儿将人不采。甚娘作怪，绣针儿签着敲才。,4
Tang,王延彬,哭徐夤,延寿溪头叹逝波，古今人事半销磨。昔除正字今何在，所谓人生能几何。,2
Ming,文彭,访顾子谏龙石山居,爱尔村居好，幽栖兴不穷。晚烟凝树白，霜叶映山红。饭煮香粳稻，茶烹顾渚封。明朝向城市，不必念泥鸿。,5
Ming,文洪,病目,患目强难开，冥心暂死灰。并除青白障，宁计晦明催。默诵新成句，愁閒旧举杯。近来添佛念，十日面如来。,5
Tang,王希明,其四 北方七宿,虚，上下各一如连珠。命禄危非虚上呈，虚危之下哭泣星。哭泣双双下垒城，天垒团圆十三星。败臼四星城下横，臼西三个离瑜明。,2
Tang,白居易,社日关路作,晚景函关路，凉风社日天。青岩新有燕，红树欲无蝉。愁立驿楼上，厌行官堠前。萧条秋兴苦，渐近二毛年。,2
Yuan,王伯成,醉扶归,见娘娘捧砚将人央。不如我看剑引杯长。生把个菱花镜里妆。做了个水墨观音样。这孩儿从怀抱里看生见长。则一句道得他小鹿儿心头撞。,4
Yuan,丘处机,访终南怀道村宁之道留宿竹圜,怀道访之道，摅情远世情。安居神自爽，欲睡梦还惊。仙院风光雅，琼林月色清。儒生真得趣，奚恋紫袍荣。,4
Qing,僧元璟,其二,不见风流柯九思，周郎词曲惯传奇。人情未必皆如此，吾道纷然孰可为。蹋月偶寻黄犬冢，临波难辨赤乌碑。菊花亦似多愁物，一夕催人上鬓丝。,6
Ming,方献夫,其五,风林箫鼓合，春嶂画图开。立壑歌和鸟，巡檐笑索梅。诸公岂易得，十载是重来。醉倒忘归路，呼童认屐苔。,5
Yuan,周密,鸥汎,苕边鸥汎处，净绿昼愔愔。老柳花狼藉，新秧水浅深。烟生遥岸白，云过半溪阴。容与归桡晚，闲莺相棹吟。,4
Tang,岑参,送王伯伦应制授正字归,当年最称意，数子不如君。战胜时偏许，名高人共闻。半天城北雨，斜日灞西云。科斗皆成字，无令错古文。,2
Song,尤袤,次韵尹朋梅花（原注：二首取一。）,江北江南天未春，阳和先已到孤根。斜枝冷落溪头路，瘦影扶疏竹外村。水部未妨时遣兴，玉妃谁复与招魂。天寒好伴罗浮醉，明月清风许重论。,3
Yuan,廷云,春日田园杂兴,蛙鸣暮夜官何为，蝶恋芳菲梦不知。,4
Yuan,王伯成,么,直等蛮王。见了吾皇。恁时节酒态轩昂。诗兴飘扬。割舍了金銮殿上。微臣待醉一场。紫绶金章。法酒肥羊。几时填还彻这臭肉皮囊。圣朝帝主合兴旺。教这厮横枝儿燮理阴阳。肚岚耽吃得惹来胖。没些君臣义分。只有子母情肠。,4
Tang,司空曙,送永阳崔明府,古国群舒地，前当桐柏关。连绵江上雨，稠叠楚南山。沙馆行帆息，枫洲候吏还。乘篮若有暇，精舍在林间。,2
Qing,王泰际,咏芍药,需徐一席避花王，序入朱明乃吐香。瘦约自存卑亚相，矜严不失贵家妆。偶将名姓同溱洧，何必风流本洛阳。傍砌倚阑愁欲绝，怕人閒说到专房。,6
Ming,王世贞,其二,不断穹庐色，檀槽压酪浆。俄闻五校至，去逐六骡亡。蒲类天如赭，燕支月似霜。前军又铙吹，生得左贤王。,5
Ming,王逢年,夏日草堂漫兴,闲庭碧梧澄素阴，南山结庐幽意深。将浣未浣溪畔女，欲鸣不鸣枝上禽。临觞坐啸还咄咄，岸帻远望何森森。黄云澹荡落日冥，一派菱歌烟水浔。,5
Yuan,吕诚,舟中望庐山,庐山昔在图中见，落星渚前今始逢。云岭半藏红叶寺，霜风遥递翠微钟。龙君或居彭蠡泽，仙人爱住香炉峰。双凫之舄傥可借，飞入前头听玉淙。,4
Yuan,仉机沙,题徐良夫耕渔轩,白日带经垄上锄，夜间放棹泽中渔。有米即周邻舍急，得鱼远寄故人书。山川雨露桑麻地，风月图书水竹居。出处不惭徐孺子，文章能敌马相如。,4
Yuan,范梈,其二,欲雪翻成雨，何天恰吝情。似缘春在近，故与月争明。谷树行行暝，川云冉冉轻。往年当此夕，孤棹适南征。,4
Tang,牟融,题朱庆馀闲居四首 其一,潇洒藏脩处，琴书与画图。白丁门外远，俗子眼前无。楚楚临轩竹，青青映水蒲。道人能爱静，诸事近清枯。,2
Song,山野人,句,莺藏杨柳金歌舞，蝶宿梨花雪梦魂。,3
Yuan,周砥,过西涧,放鹤白石上，曳履青林间。近竹门自掩，采樵人未还。草生西涧雨，云敛南湖山。游咏以终日，相依道者閒。,4
Yuan,朱葵,赠大司徒毕老先生得请旋里,留计欣闻曳履声，莼鲈忽起故园情。冰心一片风顽懦，姱节千寻动圣明。岱岳峰高秋月朗，淄城雨过暮云横。时清未许耽泉石，伫建三旌秉国成。,4
Ming,王懋明,冬日同潜坤道丈过学士公适志园作,客地罕登览，平泉聊共攀。到亭全见野，遵径每逢山。木落岩阴散，鱼藏水态闲。旅怀将物候，萧瑟自相关。,5
Ming,王慎中,天坛郭道士院,轩盖凌晨集，盘觞此地赊。蕊云鲜五色，瑶草粲三花。篁桂清仙院，蓬壶接帝家。晚闻凤吹咽，疑度赤城霞。,5
NanBei,周子良,其二 冯真人授诗,太霞郁紫盖，景风飘羽轮。直造尘滓际，万秽浇我身。自非保仙子，安见今日人。过此未申岁，控景朝太真。冥缘虽有契，执德故须勤。,1
Qing,方怀英,南柯子 怀珏楼应夫人,曲沼荷钱碧，繁枝榴火红。行帆流水梦无踪。翘首白云当户、叠奇峰。梁燕绸缪语，怀人寥寂中。关河百二路重重。难向溪头双鲤、问诗筒。,6
Tang,僧亚栖,对御书后一绝,通神笔法得玄门，亲入长安谒至尊。莫怪出来多意气，草书曾悦圣明君。,2
Ming,王彝,癸丑岁十二月初四夜宿狮子林听雨有作,自是城中寺，却忘身在城。俄然万松子，吹作四檐声。我欲远尘世，僧多留客情。聊因佛灯下，听雨到天明。,5
Qing,文昭,其五,花藏竹掩小柴门，半架朱藤覆短垣。圣代极知非避世，偶逢鸡犬似桃源。,6
Qing,方坰,野眺 其一,疏林茅屋动炊烟，早稻初花香满田。柔橹咿哑答人语，一湖秋水卖菱船。,6
Tang,李乂,奉和九月九日登慈恩寺浮图应制,涌塔临玄地，高层瞰紫微。鸣銮陪帝出，攀橑翊天飞。庆洽重阳寿，文含列象辉。小臣叨载笔，欣此颂巍巍。,2
Song,文同,余过兴州太守晁侯延之于东池晴碧亭且道其所以为此池亭之意使余赋诗,郑谷题诗处，荒凉不复知。使君来问日，景物欲归时。崖巘供清溜，亭台绕翠漪。主人怜过客，借与傲炎曦。,3
Song,王其,贺侍郎 其一,宽碧高楼上倚天，等闲蚁垤视凌烟。归飞华表三千岁，砥柱中流五百年。摆脱浮云闲富贵，逍遥长日散神仙。天公已定乘除计，八十春秋到八千。,3
Song,王之道,和彦时兄赠王广济,往矣古循吏，贤哉今长民。牛羊归落日，桑柘殿馀春。共学知名久，相逢见面新。疮痍赖休养，犹喜见斯人。,3
Song,文同,庶先北谷,路自西溪入，园当北谷开。月亭诗作客，雨馆睡为媒。摘果衣沾露，寻泉屐渍苔。闲居正无事，莫问我频来。,3
Song,王奕,到扬州,仙去琼花不见根，津桥明月共谁论。百馀载作江藩翰，十几年来蓟户门。淮海楼头诸老眼，平山堂外六军魂。翻愁吴楚空遗彦，作史无人岁月昏。,3
Tang,李邕,藤偈,得彼柔性。契兹佛乘。岂无众木。我喻垂藤。,2
Qing,王采薇,寄季逑时客和州,空院题诗对碧莎，华年作别叹蹉跎。梦馀捲帐人疑在，书去寻愁语转多。晓岫入云飞断雁，夜镫照雨落残蛾。空江无复怜才客，此夕租船忆啸歌。,6
Song,方岳,其八,我爱山居好，新篁绿上竿。草蕃侵路狭，地阔占云宽。山响棋声湿，堂深树影寒。柴门底须掩，非意不相干。,3
NanBei,祖孙登,紫骝马,独有相思意，聊敞凤皇台。莲披香稍上，月明光正来。离鹄将云散，飞花似雪回。遥思竹林友，前窗夜夜开。,1
Ming,王韦,游天宁寺,问年看井干，结夏闭山门。路夹双峰起，泉流百道喧。葡萄缠废栋，蛱蝶舞荒园。窈窕堪栖隐，逢人未可言。,5
Yuan,邵思文,白塔寺感怀,浮屠千仞独崔嵬，宫殿巍巍尽劫灰。玉树已消龙虎气，青山长绕凤凰台。城头战鼓连云起，沙觜残潮带月回。万里英魂归未得，不思泥马渡江来。,4
Song,文同,闲遣,庭竹拥高丛，移床就好风。掩门休务外，隐几坐忘中。世事元何物，人心了即空。客来休借问，此意浩无穷。,3
WeiJin,杨乂,云赋,天地定位，淳和肇分。刚柔初降，阴阳烟煴。于是山泽通气，华岱兴云。则缥缈翩绵，郁若升烟。蹇盘萦以诘屈兮，若虬龙之蟠蜿。嶷岐岐以岳立兮，状有似乎列仙。东西络绎，南北油裔。随风徘徊，流行庵蔼。豁兮仰披，杳兮四会。凝寒冰于朱夏，飞素雪于玄冥。洒膏液于天汉，腾鸿泉于泰清。乾坤以之交泰，品物以之流形。江海以之深满，川谷以之丰盈，毛羽以之光泽，草木以之葩荣。萌芽以之挺殖，苗秀以之积成。始于触石而出，肤寸而征。终于沾濡六合，浸润群生。荡涤尘秽，含吐嘉祥。施畅凯风，惠加春阳。拟神化于后土，与三曜兮齐光。浮素霓之逶迤。,0
Qing,于式枚,其二,地旧华阳县，基仍宝应朝。元猿愁落日，孔雀望凌霄。何处千间厦，当年万里桥。空庭荡春色，独立黯魂销。,6
NanBei,高延宗,经墓兴感诗,夜台长自寂，泉门无复明。独有鱼山树，郁郁向西倾。睹物令人感，目极使魂惊。望碑遥堕泪，轼墓转伤情。轩丘终见毁，千秋空建名。,1
Yuan,李隼,送张仲友之京,丹凤朱城插碧霄，九门春色望中遥。花明玉殿红千树，柳拂金河翠万条。皇子日边来戏马，美人天上坐吹箫。两都未进相如赋，空想观光愧圣朝。,4
Yuan,汪炎昶,其三,强把残编阅，支颐坐北堂。味从中夜永，痛偶暂时忘。意外逢奇药，人间欠此方。仓公如欲觅，寄语不珍藏。,4
Song,万俟绍之,谒曾祖提刑墓,簪缨辉映绍兴间，身后清贫陋巷颜。犹有云仍在西浙，远思霜露拜南山。祖风三世未应息，天道百年今好还。欲去欲留松下路，藤花染泪路斓斑。,3
Yuan,超珍,碧梧翠竹堂分韵得阳字,碧梧翠竹荫高堂，堂上张筵引兴长。上客凌风还解佩，美人传令更飞觞。帘栊冉冉香微动，星斗沈沈夜未央。黄菊紫萸应烂漫，江南风景在重阳。,4
WeiJin,孙皓,尔汝歌,昔与汝为邻，今与汝为臣。上汝一杯酒，令汝寿万春。,0
Tang,宇文融,奉和圣制左丞相说右丞相璟太子少傅乾曜同日上官命宴都堂赐诗,申甫生周日，宣慈举舜年。何如偶昌运，比德迈前贤。宠获元良密，荣瞻端揆迁。职优三事老，位在百僚先。北极回宸渥，南宫饰御筵。飞文瑶札降，赐酒玉杯传。谬列台衡重，俱承雨露偏。誓将同竭力，相与效尘涓。,2
Yuan,于立,近诗数首简玉山（一作《白鹤观题寄玉山主人》。）,我离城中五十日，念子终日不相忘。驿回陇首梅未发，雁过沙头书几行。田间鸡黍酒正熟，霜后园林橘半黄。亦欲归栖同一笑，酣歌不减少年狂。,4
Yuan,范梈,其六,客行身万里，家在地中分。爵命优臣子，江湖远圣君。夜瞻龙凤气，岁出虎狼群。旧故无消息，低回瘴海云。,4
Yuan,尹志平,凤栖梧 劝世,大教普闻天下转。返朴全真，日用垂方便。方便真慈清静愿。心通渐觉人情远。上士高明容易劝。既悟玄风，早早忘知见。世事安能长久恋。不如认证元初面。,4
Tang,蜀太后徐氏,题彭州阳平化,寻真游胜境，巡礼到阳平。水远波澜碧，山高气象清。殿严孙氏貌，碑暗系师名。夜月登坛醮，松风森磬声。,2
Tang,僧文秀,端午（题拟）,辟兵已佩银符小，续命仍荣彩缕长。,2
Ming,王直,送陈郎中子鲁再使西域,翩翩旌旆出皇州，瀚海昆仑是昔游。塞外风云随使节，天涯霜雪敝征裘。还家不论千金橐，佩印须为万里侯。想见蕃夷归圣德，自西河水亦东流。,5
Ming,王弘诲,其四,落日悲笳动，高原翠辇乘。湘江从舜去，湖水共辕升。诒燕谋空在，占熊梦未徵。层台今望切，何处对昭陵。,5
Qing,牛运震,平番城楼秋望,徙倚穷秋眺，高楼接大荒。雪明关岭白，风黯塞云黄。斥堠连哀草，村墟带夕阳。乡心逐归雁，历落不成行。,6
Yuan,尚仲贤,么篇,我和你如今便往朝中奏。尉迟云：则是三将军记那一鞭之雠。正末唱：将从前事一笔都勾。元吉云：我也不和他一般见识。正末唱：将军你莫雠。从今后。休辞生受。则要你分破帝王忧。,4
Song,孔武仲,早食铁佛寺,破壁题名满，往还如置邮。山河万里道，车马片时休。白日初腾晓，凉蝉已唤秋。便添山野兴，咫尺帝王州。,3
WeiJin,阮籍,其十,灼灼西隤日，馀光照我衣。回风吹四壁，寒鸟相因依。周周尚衔羽，蛩蛩亦念饥。如何当路子，磬折忘所归！岂为夸誉名，憔悴使心悲。宁与燕雀翔，不随黄鹄飞。黄鹄游四海，中路将安归？,0
Song,史浩,其三,大驾遐方国，熊罴间象犀。风严知令正，云重觉天低。夹道瞻芝表，中原逐兽蹄。定宣恢复赦，拭目看金鸡。,3
Ming,方凤,约段同年石庵游西湖,耿耿怀人百里心，野塘秋水碧沈沈。功名染指春云薄，尊酒论文夜雨深。白发无情空贮药，青山随处可携琴。翩翩野服乘新霁，好向西湖续旧吟。,5
Ming,史鉴,送范世良,弱柳不堪折，相携话水边。离杯传日暮，归路在春先。冻雪寒欺马，空江晓渡船。永怀交际久，况是昔人贤。,5
Tang,僧元孚,送李四校书,朱丝写别鹤泠泠，诗满红笺月满庭。莫学楚狂隳姓字，知音还有子期听。,2
Qing,牛枢,平溪道中漫兴,不是函关界，胡为紫气翔。岚氛迷晓色，林影障晴光。雨洒征衣薄，风回驿路长。分明烟火处，隔水正徬徨。,6
Song,王寀,其二,珠箔随檐一桁垂。绣屏遮枕四边移。春归人懒日迟迟。旧事只将云入梦，新欢重借月为期。晚来花动隔墙枝。,3
Song,尹词客,玉楼春,浣花溪上风光主。燕集瀛洲开幕府。商岩本是作霖人，也使闲花沾雨露。谁怜氏族传簪组。狂迹偶为风月误。愿教朱户柳藏春，免作飘零堤上絮。,3
Yuan,僧子贤,其二,伤君远行迈，白日何凄其。微阳满林光，稍稍照人衣。天高鸟垂翼，风紧花落枝。荒台俯流水，万里长相思。,4
Qing,方西畴,毕园厅事联,洗桐拭竹倪元镇；较雨量晴唐子西。,6
Yuan,周砥,过任彦升钓台,雪树参差短，寒山迢递明。春流钓台没，残照夕岚轻。万化同澌尽，孤名似水清。谁悲范仆射，千载见交情。,4
Song,王汝舟,其二,清时通退一何忙，抚志山西汉仲长。静觉眼根无俗物，翛然一室自焚香。,3
Tang,僧处默,圣果寺（寺在杭州城南凤凰山上）,路自中峰上，盘回出薜萝。到江吴地尽，隔岸越山多。古木丛青霭，遥天浸白波。下方城郭近，钟磬杂笙歌。,2
Ming,王蒙,钱塘怀古 其一,青山俯碧海，南狩建行都。卫人悲鹤乘，楚国赏羊屠。雌雄不可辨，千载叹城乌。,5
Yuan,岳至,其三,君如海鹘腾羽翰，奋然一举凌云端。勿讶边州有奇士，古来君子出三韩。,4
Yuan,贝琼,临平道中 其一,落日临平路，连山尽向南。水声黄鹤寺，云气白龙潭。丧乱今谁在，幽奇昔屡探。湖边楼阁废，高柳与天参。,4
Yuan,汪泽民,送海北宪使,海康隆宪府，曹掾简清忠。问俗通黎语，忧民卜飓风。辟书催棹发，行李任囊空。勿惮南程远，升台计日功。,4
WeiJin,潘尼,献长安君安仁诗,峨峨嵩岳，有岩其峻。奕弈茂宗，载挺英俊。仍代垂芳，金声玉润。固天纵之，应期翼晋。（一章）翼晋伊何，惟国之桢。明理内照，流风外馨。出敷五教，入赞典刑。黎人既乂，庶狱既清。（二章）邦人宗德，朝野归真。乃铨国议，乃综彝伦。优劣冈差，褒贬齐均。九流顺序，百郡望尘。（三章）出不辞难，处不闷滞。望色斯听，温言则厉。志在恤人，损已济代。复宰旧都，三命而逝。（四章）赫矣旧都，实惟西京。人不安业，盗贼公行。帝用西顾，朝简英清。佥曰我君，勋绩维明。（五章）西京伊何，实崄实遐。右带湃陇，东接二华。我政既平，我化惟嘉。肃之斯威，绥之斯和。（六章）卓公化密，国侨相郑。名垂载籍，勋加百姓。今在潘后，实有惠政。岂羡在昔，于兹亦盛。（七章）仆夫授策，发轫皇都。亲戚鳞集，祖饯肥涂。嘉肴纷错，清酒百壶。饮者未酲，宴不及娱。（八章）曜灵速迈，王制难违。投觞即路，忧公忘私。衮职有阙，思君之归。将升皇极，入侍紫微。（九章）否泰靡常，变通有时。煌煌帝载，俟君而熙。愿崇大业，克俊良期。屏营怀慕，舒愤献诗。（十章）,0
Yuan,吴存,壮怀,登览心犹壮，栖迟鬓易凋。江山如有待，岁月不相饶。匹马观嵩岳，扁舟听海潮。兹游终有遂，办取一裘貂。,4
Yuan,烈哲,题所南老子推篷竹图,碧云夏午楚山冷，白雨六月湘江寒。南翁笔底得佳趣，潇潇半壁香琅玕。,4
Yuan,王翊龙,再次韵,青松要见岁寒凋，一笑人生乐亦聊。玉树怕听吴苑曲，银山空吼浙江潮。年光荏苒鬓毛改，世路崎岖髀肉消。天道乘除春又去，杜鹃声在洛阳桥。,4
Song,王仲修,其九,殿外轻寒一凭栏，春衫初试觉微宽。钗头故插宜男草，图得君王带笑看。,3
NanBei,邢邵,冬夜酬魏少傅直史馆诗,年病从横至，动息不自安。兼豆未能饱，重裘讵解寒。况乃冬之夜，霜气有馀酸。风音响北牖，月影度南端。灯光明且灭，华烛新复残。衰颜依候改，壮志与时阑。体羸不尽带，发落强扶冠。夜景将欲近，夕息故无宽。忽有清风赠，辞义婉如兰。先言叹三友，末言惭一官。丽藻高郑卫，专学美齐韩。审谕虽有属，笔削少能干。高足自无限，积风良可抟。空想青门易，宁见赤松难。寄语东山道，高驾且盘桓。,1
Tang,敦煌曲子,其二 谁是主二首,叵耐不知何处去。正值花开谁是主。满楼明月夜三更，无人语。泪如雨。便是思君肠断处。,2
Tang,李颀,宴陈十六楼（楼枕金谷）,西楼对金谷，此地古人心。白日落庭内，黄花生涧阴。四邻见疏木，万井度寒砧。石上题诗处，千年留至今。,2
Yuan,王份,山居杂兴 其一,扶桑日出晓瞳瞳，桃树花开一线风。黄鸟数声人未起，小窗只在碧云中。,4
Yuan,王祎,其二,日暮凉风急，萧然一旅身。酒边歌草草，画底唤真真。乱㝱因多想，闲愁不为贫。苦为怀土意，此际更伤人。,4
Ming,文肇祉,黄约之慎之招饮书斋,江夏声华旧，君家誉望宏。独怜千古调，喜得二难并。方馆开嘉宴，庭梅吐玉英。寒宵须秉烛，月上巳深更。,5
Tang,包何,同阎伯均宿道士观有述,南国佳人去不回，洛阳才子更须媒。绮琴白雪无心弄，罗幌清风到晓开。冉冉修篁依户牖，迢迢列宿映楼台。纵令奔月成仙去，且作行云入梦来。,2
WeiJin,陆机,饮马长城窟行,驱马陟阴山，山高马不前。往问阴山候，劲虏在燕然。戎车无停轨，旌旆屡徂迁。仰凭积雪岩，俯涉坚冰川。冬来秋未反，去家邈以绵。猃狁亮未夷，征人岂徒旋。末德争称鸣，凶器无两全。师克薄赏行，军没微躯捐。将遵甘陈迹，收功单于旃。振旅劳归士，受爵藁街传。,0
Yuan,王礼,百字令 寿老妻八十,晨看婺女，正流光垂照，耆昌堂里。只为佳人延眉寿，影入玉杯迎喜。莫道春秋，八千八百，玄远都难拟。人生稀也，古来登八能几。眼见绕膝孙枝，烹羊脍鲤。也有些肥美。淡饭恶衣，聊自足、多少何能如你。夫是谪仙，金銮待诏，妻亦寻常比。随缘相守，安贫况是王礼。,4
Ming,方玘,野泊,野泊傍沙洲，更深微雨歇。忽闻水鸟声，推篷见新月。,5
NanBei,刘邈,见人织聊为之咏,纤纤运玉指，脉脉正蛾眉。振蹑开交缕，停梭续断丝。檐花照初月，洞户垂朱帷。弄机行掩泪，翻令织素迟。,1
Ming,王锡爵,杏花双燕图,上苑丹葩照五云，乘风紫燕自为群。乾坤不限阳和色，花鸟同娱化日曛。对语琼林频送喜，衔泥瑶圃竞寻芬。他时还应高禖候，百子枝头祝圣君。,5
Tang,王贞白,寄郑谷,五百首新诗，缄封寄去时。秪凭夫子鉴，不要俗人知。火鼠重收布，冰蚕乍吐丝。直须天上手，裁作领巾披。,2
NanBei,萧子云,相和六引 其一 宫引,宅中为君。声之始。气和而应。律生子。四宫既作。阴阳理。,1
Song,王度,句 其一,云生坐来石，风掩读残书。,3
Ming,文嘉,己酉冬夜同大侄宿夷亭舟中有怀幼于,卧稳舟如屋，更长夜似年。怀人闻过雁，烧烛检新篇。犬吠疏篱外，潮生曲港前。相携阿咸在，听雨得同眠。,5
Yuan,王廓,题羊欣练裙图,棐几箱明麝墨辉，练裙冰缟笔尤奇。不知梦近天门否，却怪龙蛇绕足飞。,4
Yuan,宋沂,送傅与砺佐使安南,皇帝三年颁正朔，使君万里向交州。瑶池天阔龙光漏，铜柱云低蜃气收。陆贾独能持节往，终军因得弃繻留。幕中为惜悬河辩，毛遂归来坐上头。,4
Yuan,李谷,居近呈顺庵,居近青莲宇，偷闲步屧频。风声铃对语，月影塔分身。室迩烟霞古，园春物象新。知师厌尘俗，唯不避诗人。,4
Yuan,朱浚,其八,明明采石兵前样，参赞归来即近臣。,4
Tang,僧栖蟾,牧童,牛得自由骑，春风细雨飞。青山青草里，一笛一蓑衣。日出唱歌去，月明抚掌归。何人得似尔，无是亦无非。,2
WeiJin,陆云,其三,翩翩飞蓬征，郁郁寒木荣。游止固殊性，浮沈岂一情。隆爱结在昔，信誓贯三灵。秉心金石固，岂从时俗倾。美目逝不顾，纤腰徒盈盈。何用结中款，仰指北辰星。,0
Qing,王鸿绪,夜,霜风瑟瑟动窗纱，故国音书旅雁赊。永夜闻砧难入梦，他乡见月易思家。干戈且喜人无恙，浦柳应怜鬓有华。独愧圣朝容弃物，未辞簪绂问桑麻。,6
Ming,王世贞,丁未计偕将出门夕,此夜不忍旦，匆匆垂去家。回看小弱女，犹未解呼爷。冻雪依檐草，轻飙散烛花。莫挥分手泪，吾道自天涯。,5
Song,耕吴,蛩,九夏蜩螗不可听，秋风才动便无声。一襟月露丘园里，却胜趋炎作队鸣。,3
Qing,丁士一,立春后泛舟山堂寻陈肖坡学博故居,旧隐今何处，幽寻荡桨行。人家多近水，春树已藏莺。石净尘无迹，溪洄瀑有声。桃源深不见，遥望白云生。,6
Tang,王衍,镜铭,炼形神冶，莹质良工。当眉写翠，对脸敷红。如珠出匣，似月停空。绮窗绣幌，俱涵影中。,2
Yuan,吉雅谟丁,题画竹（为董文中赋）为董文中赋,雨过蛟龙起，风生翡翠寒。但存清白在，日日是平安。,4
Yuan,朱德润,赠黄竹村老儒画梅竹,烟水旴江渺，丹阳度雪寒。久怜梅淡泊，先问竹平安。夜月清诗思，春风彩笔端。北来知己少，岁暮欲弹冠。,4
Ming,王沂,寓京有怀旧友欧阳明善,南平城里旧相闻，觉海桥西喜遇君。泉石閒心同止水，湖山往事付浮云。别离久伫雁鸿信，寤寐常怀鸾鹤群。松竹烟霞清蔼蔼，藤萝霜月白纷纷。,5
Ming,卜曰乂,金明寺佛阁,高阁凌空百雉分，湖天晴霭正氤氲。僧归槜李城边月，鸟带秦溪渡口云。春树几家依绿水，海门千嶂送斜曛。冯阑无限乡关思，日暮钟声两岸闻。,5
Qing,方世泰,敝袍,故友绨袍意，今经几岁寒。补多微觉重，老瘦渐嫌宽。色已随年尽，棉因屡洗残。更新吾岂敢，还作赠时看。,6
Yuan,李文蔚,憨货郎,莫不是千化身观音菩萨。救了我这双无目沿街的叫化。他道是妙手通灵。圣心无假。哥也多谢你个良医肯把金针下。我又没甚的米麦丝麻。哥也你则可怜见我这穷汉瞎。,4
Yuan,牛谅,庚戌五月十三夜梦侍读张先生枕上成诗,出使艰难万里同，归期日日待秋风。宁知永诀蛮江上，才得相逢客梦中。岸帻尚看头似雪，掀髯犹觉气如虹。起来扶泪凭阑久，月落啼螀绕殡宫。,4
Song,王珫,送程给事知越州,公住吴门枕太湖，风波不到十年馀。过家乞得蓬莱郡，去国初抛丽正庐。阙下旧容乘驷马，江头急趁鲙鲈鱼。都门送客今何盛，百首诗轻百两车。,3
Song,王茂孙,点绛唇 莲房,折断烟痕，翠蓬初离鸳鸯浦。玉纤相妒。翻被专房误。乍脱青衣，犹著轻罗护。多情处。芳心一缕。都为相思苦。,3
Qing,丁义方,挽彭玉麟联,公媲武乡侯，讨贼平夷，赢得大名垂宇宙；我事文中子，感恩知己，难禁老泪洒江滨。,6
Yuan,叶朱,其二,自君之出矣，宝奁珠网多。憔悴懒开镜，对镜颦双蛾。,4
WeiJin,陆云,答张士然诗,行迈越长川，飘遥冒风尘。通波激枉渚，悲风薄丘榛。修路无穷迹，井邑自相循。百城各异俗，千室非良邻。欢旧难假合，风土岂虚亲。感念桑梓域，仿佛眼中人。靡靡日夜远，眷眷怀苦辛。,0
WeiJin,无名氏,其七,明月皎夜光，促织鸣东壁。玉衡指孟冬，众星何历历。白露沾野草，时节忽复易。秋蝉鸣树间，玄鸟逝安适。昔我同门友，高举振六翮。不念携手好，弃我如遗迹。南箕北有斗，牵牛不负轭。良无盘石固，虚名复何益。,0
WeiJin,石崇,思归引,思归引。归河阳。假余翼鸿鹤高飞翔。经芒阜。济河梁。望我旧馆心悦康。清渠激。鱼彷徨。雁惊溯波群相将。终日周览乐无方。登云阁。列姬姜。拊丝竹。叩宫商。宴华池。酌玉觞。,0
Yuan,方一夔,晓行二首 其一,百年长扰扰，无地寄浮踪。客醉伤春酒，人行送曙钟。烟霏啼谢豹，星斗压卢龙。笑共孤云往，归投江上峰。,4
Qing,王龙光,其十三 湿地,宾主尘蒙骤断魂，满腔悲愤土泥温。谁云正气堪埋灭，彻夜雷霆天意存。,6
Yuan,吴氏,和郑生,慈亲未识意如何，不肯令君画翠蛾。自是杏花开较晚，梅花占得旧情多。,4
Ming,丘吉,茧庵为沈孟渊赋,蚕丛国里结珠龛，过尽东风雪未乾。玉蛹吹开圭窦小，金蛾飞入瓮天宽。冰绒织箔春无隙，香絮蒙头夜不寒。留取独纶三百尺，明朝相约弄渔竿。,5
Yuan,李溥光,将归望云中喜而有作,高原一上快人情，指点苍烟是凤城。异地久淹情尽倦，家山忽见眼偏明。黄尘衮衮如前导，白塔亭亭似远迎。一曲怀乡谁与和，隔林幽鸟两三声。,4
Ming,平显,寄演此宗,秋风起江汉，纤月在西南。影落清滇水，凉生白石龛。唱酬蔬笋气，梦寐葛藤谈。未遂依禅寂，徒惭雪满簪。,5
Ming,王邦畿,拥被,拥被贪馀煖，香梅冻懒看。考诗心自苦，却病体能安。鸟唤山门晓，鱼潜石井寒。此时庐岳顶，茅屋雪漫漫。,5
Ming,王谊,画梅 其一,扬州诗阁掩芳尘，万萼千葩冷照春。十里珠帘一声笛，东风肠断倚楼人。,5
Yuan,吴存,宿慈云庵怀梅山,慈云樽酒地，回首辍邻舂。水坏车行道，云迷手植松。百年嗟我后，四海念谁从。风雨春归夜，还闻景德钟。,4
NanBei,祖珽,挽歌,昔日驱驷马，谒帝长杨宫。旌悬白云外，骑猎红尘中。今来向漳浦，素盖转悲风。荣华与歌笑，万事尽成空。,1
Ming,丁寿岗,蔚珍楼次韵,地高城愈峻，楼迥气常寒。西日长安近，东溟水国宽。微诚驰阙下，壮览入乾端。客意纷如绪，行行月几团。,5
WeiJin,张纮,环材枕箴,彧彧其文，馥馥其芬。出自幽阻，升于毡茵。允瑰允丽，惟淑惟珍。安安文枕，贰彼弁冠。冠御于画，枕式于昏。代作充用，荣己宁身。与寝有节，适性和神。,0
Song,王初,青帝,青帝邀春隔岁还，月娥孀独夜漫漫。韩凭舞羽身犹在，素女商弦调未残。终古兰岩栖偶鹤，从来玉谷有离鸾。几时幽恨飘然断，共待天池一水乾。,3
NanBei,顾野王,阳春歌,春草正芳菲，重楼启曙扉。银鞍侠客至，柘弹宛童归。池前竹叶满，井上桃花飞。蓟门寒未歇，为断流黄机。,1
Tang,僧文秀,端午,节分端午自谁言，万古传闻为屈原。堪笑楚江空渺渺，不能洗得直臣冤。,2
Yuan,沈震,怀铁雅先生,烽火南归鬓未华，草玄亭在水东家。绿筼新长参差玉，璚树能开顷刻花。坐按小娃歌白苧，醉呼稚子整乌纱。麟洲别业清无暑，翠盎时浮五色瓜。,4
Qing,王芬,旅夜,旅馆羁身苦寂寥，西风庭树响萧萧。秋钲廿五寒声碎，何处高楼起洞箫。,6
Song,某道士,句,李郎涉世似虚舟，片帆来渡楚江秋。,3
Ming,文林,静海驿,深夜驿途静，长河瀚海通。舟明沈水月，灯暗落潮风。暝色浮烟外，春光欲雨中。年年苦行役，踪迹任飘蓬。,5
Song,僧子兰,其二,衰柳蝉吟旁浊河，正当残日角声和。寻常不足少愁思，此际闻时愁更多。,3
Ming,王彝,偶题二首 其一,旅舍多归梦，今归梦始真。孤城五更雨，百死一全身。短日同慈母，浮云是故人。欲辞城郭去，渔钓老江津。,5
Qing,方正澍,过天福寺,落日沈江破水痕，石梯百级凿崖根。空山云与人争路，破寺风随虎打门。画壁丹青尘漠漠，庭墀松桧雨昏昏。支公鹰马真神骏，此意何人可细论。,6
Tang,白云仙人,其十八 凤青草,志道要超升，须访神草经。圣事常宜重，非人莫谩轻。恐折人间寿，看似掌中珍。欲知庚汞了，须采草凤青。,2
Tang,僧文益,示舍弃慕道颂,东堂不折桂，南华不学仙。却来干竺寺，披衣效坐禅。禅若效坐得，非想亦何偏。为报参禅者，须悟道中玄。如何道中玄，真规自宛然。,2
Song,草堂后人,春日田园杂兴,桑眼已开芳昼长，西畴东墅足相羊。麦风初暖燕争垒，林雨忽晴蛙满塘。野老新衣逢社喜，山妻椎髻为蚕忙。纷纷游骑踏花去，谁识吾家旧草堂。,3
Qing,王灏,百字令·雪湖荷亭眺望,小亭帘幕，微风起、吹乱一湖新碧。雨过横塘香更远，遥望水天一色。露滴圆珠，光摇翠盖。叠浪翻琼雪。菱歌响处，白鸥时起时没。试问鹤锡名区，胭脂废井，胜事皆陈迹。著屐频来闲眺望，梦裹浑忘是客。误落尘寰，神仙富贵，两字蹉跎失。梧桐疏影，莫教辜负明月。,6
Song,方子容,偕循守周彦质过苏东坡白鹤新居和东坡韵,豹隐南山鹤在阴，浮罗一望白云深。巧工且缩居旁手，烈士谁知负壮心。嗟我抗尘仍走路，羡君叩寂且求音。如何东岭神仙境，肯约衰翁数访临。,3
Ming,王应斗,五日,饮能消独况，愁不解三吁。快节家悬艾，寒飓景逼榆。簪花羞短发，斗草命长须。性癖耽吟苦，萧然守病癯。,5
Tang,王棨,晓日禁林闻清漏,晓过宫垣侧，犹闻漏水频。清音传五夜，山影值三春。露碎金壶滴，风和玉佩振。依稀连凤沼，仿髴辨鸡人。温树初凝雾，彤闱渐向晨。若非鸳鹭伴，谁此继香尘。,2
NanBei,僧慧皎,其四 明律赞,盘盂设诫，几杖施铭。人如不勖，奚用克乘。纳衣既补，篇聚由生。缄持口意，枯槁心形。怡戚两镜，欣忧二瓶。,1
Yuan,李元圭,春日访云林隐君倪元镇,往岁慕幽隐，兹晨适云林。倒屣荷主意，下榻情何深。取琴为君弹，唐虞有遗音。感子旷达志，涤我尘烦襟。雨过池草生，窗虚松竹阴。倚槛俯流水，开轩听鸣琴。芳春集嘉燕，酒至还自斟。爱客畏言别，维舟睇遥岑。,4
WeiJin,紫微王夫人,诗一十七首 其一 七月二十六日夕紫微夫人喻作令与许长史,高兴希林虚，遐游无员方。萧条象数外，有无自冥同。亹亹德韵和，飘飘步太空。盘桓任波浪，振铃散风中。内映七道观，可以得兼忘。保必反覆酬，待此世文通。详玄自冥悟，默耳必高踪。,0
NanBei,僧达摩,其十五,八女出人伦，八个绝婚姻。朽床添六脚，心祖众中尊。,1
Song,木待问,火后寄诠老,搀枪堕九霄，列缺乱阡陌。西城若黔庐，东墟已堆甓。幽栖仅容膝，隐市意自适。天公不我相，同此编户厄。平生一丘壑，未信天地窄。终焉感穷途，万虑集中夕。载观宇宙内，在在等公宅。鄙夫六尺躯，俯仰叹逼仄。炙手事当路，快意已烂额。野子今兀然，乘除付陈迹。此身亦何有，而复身外惑。相逢肯分山，试面九年壁。,3
Yuan,叶李,纪梦,宋时豪士石曼卿，帝命作主芙蓉城。我才比石万无一，半世虚负狂直名。年来似有丧心疾，荐共引鲧辜苍生。天诛未加公论沸，日夕惟待鼎镬烹。何哉异梦出非想，忽遇仙老谈真情。谓予夙是文昌相，漏泄轻举遭弹抨。帝令谪堕饱忧患，且使两足蹒跚行。追思善步不可得，飞升妙术矧敢轻。当时廷议祇如此，汝悔当复惟相迎。稽首老仙谢慈悯，臣罪当死天子明。久之寂灭一大乐，斲棺待尽无他营。老仙笑许汝可教，引领直上朝玉京。通明大明二宫殿，林木蓊萃阶瑶琼。芙蓉烂熳锦欲似，帝皇锡以主殿名。赋诗奏谢九拜起，玉音嘉奖傍观荣。痴人说梦聊一快，我独知命不少惊。只恐才非曼卿敌，相见惭汗应如倾。从今闭目需帝召，玉楼续记时当成。儿孙自有儿孙福，与农报国须勤耕。,4
Qing,于成龙,长安邸中午日,十载浮萍宦异乡，回思已事倍神伤。榴裙喷火红颜好，荷盖擎珠绿水凉。泡雨有无呼吸变，奇云生灭古今忙。悲歌慷慨当年梦，白发空惭续命长。,6
Ming,王畿,山房早起用阳明先生韵,睡起乘朝气，翛然步远沙。白云千嶂静，流水一溪斜。幽意随林鸟，浮名付槿花。山厨作清供，一味赵州茶。,5
Qing,方浚师,岭西道署花园联,胜地近七星，看云影岚光，公暇却宜邀客赏；好春当二月，喜风和日暖，我来刚值课农时。,6
NanBei,萧统,和武帝游钟山大爱敬寺诗,唐游薄汾水，周载集瑶池。岂若钦明后，回鸾鹫岭岐。神心鉴无相，仁化育有为。以兹慧日照，复见法雨垂。万邦跻仁寿，兆庶涤尘羁。望云虽可识，日用岂能知。鸿名冠子姒，德泽迈轩羲。班班仁兽集，匹匹翔凤仪。善游兹胜地，兹岳信灵奇。嘉木互纷札，层峰郁蔽亏。丹藤绕垂干，绿竹荫清池。舒华匝长阪，好鸟鸣乔枝。霏霏庆云动，靡靡祥风吹。谷虚流凤管，野绿映丹麾。帷宫设廛外，帐殿临郊垂。俯同南风作，斯文良在斯。伊臣限监国，即事阻陪随。顾惟实庸菲，冲薄竟奚施。至理从兴羡，终然类管窥。上圣良善诱，下愚惭不移。,1
Tang,僧慧能,示智常偈,不见一法存无见，不似浮云遮日面。不知一法守空知，还如太虚生闪电。此之知见瞥然兴，错认何曾解方便。汝当一念自知非，自己灵光常显现。,2
Ming,王讴,冬日闲居杂兴,枯叶下风林，沉沉广庭晏。众鸟还故栖，浮阴相与散。霜清野水明，天远连山断。愁云黯自销，猿啸惊还乱。独坐闭蓬茅，淹留节序换。,5
NanBei,沈约,梁甫吟,龙驾有驰策，日御不停阴。星龠亟回变，气化坐盈侵。寒光稍眇眇，秋塞日沉沉。高窗仄馀火，倾河驾腾参。飙风折暮草，惊箨霣层林。时云霭空远，渊水结清深。奔枢岂易纽，珠庭不可临。怀仁每多意，履顺孰能禁。露清一唯促，缓志且移心。哀歌步梁甫，叹绝有遗音。,1
Yuan,安熙,其五 和王尚书独坐诗韵,栖迟蓬荜养慵疏，虚室焚香静掩书。坐进工夫元自尔，心斋意味果何如。圣贤名世几千载，皇极经年十万馀。至理悠然与心会，恍疑身在先天初。,4
NanBei,刘缓,左右新婚诗（《诗纪》云。诗汇作刘缓。）,小史如初日，得妇类行云。琴声妾曾听，桃子婿经分。蛾眉参意画，绣被共笼薰。偏增使君妒，无趣遣相闻。,1
Ming,尹煌,次韵,天生我辈幸相逢，四事当年讶许同。契合金兰存古义，襟期松竹保严冬。深情已结三人好，胜践应传百世风。我愿一心同晚节，云泥休恨异猪龙。,5
Qing,王秉恩,其二,平生辛苦随人计，垂老无能守一官。遭际屡逢中道舛，酬知期惬寸心难。拟求良药驯龙性，肯味新方食马肝。勉继家风文誓墓，兰亭左右映清湍。,6
Qing,尹鑴,感怀,秋风淅淅岁如流，客子周游倦未休。万事在天天不怨，一心由我我谁尤。龙门水月深深酌，骊浦春波泛泛舟。且待金炉丹九转，直须招友访瀛洲。,6
WeiJin,湛方生,木连理颂,相彼神奇，远见祯祥。同根连柯，本枝俱昌。皇基增构，灵祚惟长。运隆周室，道均三王。丕显奕世，依风载扬。,0
Ming,王泽,题画,茂陵帝子好神仙，别起高楼入半天。望断巢笙空外下，海山珠树没秋烟。,5
Yuan,吴当,六月舟次房村,红日荒荒落，黄河滚滚流。客行当盛夏，水宿似清秋。市远人烟少，村平树色稠。遥山青数点，明日过徐州。,4
Yuan,月鲁不花,余尝遣仆奉商学士山水图一幅为见心禅师寿又尝与师同宿大慈山和金左丞壁间所题诗韵而师有白河影落千峰晓碧海寒生万壑秋之句故末章及之,慈云高阁起层阴，中有蒲庵老见心。海内才名通晓苑，江南声誉冠丛林。寄诗常愧刊文集，送画何烦赠屦金。前月清游得三友，寒生万壑最能吟。,4
Song,方惟深,古柏,四边乔木尽儿孙，曾见吴宫几度春。若使当时成大厦，也应随例作埃尘。,3
NanBei,刘义恭,感春赋,听时禽之弄音，信关关以嘤嘤，悲阳鸿之赴翔，怜春燕之入楹。天晻暖而流云，日阴翳而沦精，风淑穆而吹兰，雨蒙蒙而洗茎，草承泽而擢秀，花顺气而飞馨。,1
Yuan,何真,洪武三年朝京师转授山东等处行中书省参知政事有感而作①,鼎沸图存仅十年，平生忠义在安边。英雄不学万人敌，方寸长悬尺五天。宣布曾分南国政，贤劳敢咏北山篇。真心独有松堪比，臣节惟应老更坚。,4
Yuan,王仪,长歌赠王子敬,君不见三尺利剑冠嵯峨，儒服扰扰何其多。岂知东方有一士，芙蓉为佩衣薜萝。又不见珠衱翠翘颜玉嫭，不刺绣文长倚户。岂知空谷有佳人，三角髫鬟羞粉污。东方之士天与穷，独立四海心无同。空谷佳人命尤薄，凄风吹破秋云幕。平生相闻不相见，九度寄书青鸟倦。偶然会合向空中，却似云开睹天面。苍龙为驾青蜺旗，绿凤骖舞前长离。回眸电掣一万里，奄忽上下东西驰。自古畸人多晦迹，只处人群人不识。长歌送子山悄然，历乱春愁芳草积。,4
Qing,方玉斌,曹仁宪谨荣寿,岳降崧生岂偶然，独钟元气本于天。赤松讵学长生诀，黄石原来不老仙。一片玉壶冰可贮，千秋金鉴月高悬。沐恩我辈齐罗拜，为作诗歌助寿筵。,6
WeiJin,张协,其九,结宇穷冈曲，耦耕幽薮阴。荒庭寂以间，幽岫峭且深。凄风起东谷，有渰兴南岑。虽无箕毕期，肤寸自成霖。泽雉登垄雊，寒猿拥条吟。溪壑无人迹，荒楚郁萧森。投耒循岸垂，时闻樵采音。重基可拟志，回渊可比心。养真尚我为，道胜贵陆沈。游思竹素园，寄辞翰墨林。,0
Ming,王瓒,游仙岩寺,清兴渺何许，登山极上层。境幽无俗客，寺古有高僧。翠霭屯林末，流泉溅石棱。探奇归去晚，梅干执为灯。,5
Song,方惟深,红梅,清香皓质世称奇，谩作轻红也自宜。紫府与丹来换骨，春风吹酒上凝脂。直教腊雪无藏处，只恐朝云有散时。溪上野桃何足种，秦人应独未相知。,3
Ming,王伴,赠幕史粹公罢政归钓鳌台,勘破浮名便洁身，拂衣归作钓鳌人。时招鸥鹭为三友，日傍烟波作四邻。奔走已忘燕郢路，恩波犹恋义乌人。收纶晚枕江亭月，赢得寒光照梦新。,5
Ming,尹耕,黟县道中,岭峻桥横渡，泉悬水逆流。映空峰影乱，触石浪花浮。岁月悲行役，衣冠忆旧游。望乡双眼泪，休上最高楼。,5
NanBei,傅亮,奉迎大驾道路赋诗,夙棹发皇邑，有人祖我舟。饯离不以币，赠言重琳球。知止道攸贵，怀禄义所尤。四牡倦长路，君辔可以收。张邴结晨轨，疏董顿夕辀。东隅诚已谢，西景逝不留。性命安可图，怀此作前修。敷衽铭笃诲，引带佩嘉谋。迷宠非予志，厚德良未酬。抚躬愧疲朽，三省惭爵浮。重明照蓬艾，万品同率由。忠诰岂假知，式微发直讴。,1
Ming,王越,自咏,自叹儒官拜将官，谈兵容易用兵难。世间惟有征夫苦，天下无如边地寒。发为胡笳吹作雪，心经烽火炼成丹。朝廷公道明如日，俯仰无惭处处安。,5
Ming,王弼,古直新买双菊,双菊前参似两生，鄙夫为尔眼增明。招筵几日烦诗侣，晤对终宵绝宦情。兴至只呼红曲酒，坐来忘却紫莼羹。清吟莫怪罗衣冷，小雨飞时已二更。,5
Ming,王逢年,虎山桥问渡入五湖,野水平芜霸迹消，苍茫万顷乱飞涛。参差三弄醉远客，七十二峰迎画桡。细雨鸠鸣玄墓树，夕阳僧过虎山桥。武陵源口秦人路，莫向浮云问市朝。,5
Qing,方拱乾,广宁,医巫闾是望中山，指点残黎惨淡间。北镇祀谁凭享殿，南冠人尚恋榆关。光熹往事伤心久，刘杜征魂带血还。惭愧高冈祀李靖，纪功碑断藓花斑。,6
WeiJin,吴质,思慕诗,怆怆怀殷忧，殷忧不可居。徙倚不能坐，出入步踟蹰。念蒙圣主恩，荣爵与众殊。自谓永终身，志气甫当舒。何意中见弃，弃我就黄垆。茕茕靡所恃，泪下如连珠。随没无所益，身死名不书。慷慨自俯仰，庶几烈丈夫。,0
NanBei,柳恽,其三,鹤鸣劳永叹，采菉伤时暮。念君方远游，望妾理纨素。秋风吹绿潭，明月悬高树。佳人饰净容，招携从所务。,1
Qing,王文治,忽忽,忽忽少年去，悠悠万事慵。梦残孤枕月，霜到五更钟。腰岂吟诗瘦，愁缘被酒浓。江深不可涉，谁与采芙蓉。,6
Qing,方苞,其三,公既为邦伯，翻称门下生。自惭无道术，焉敢正师名。抱病仍求益，忧民实至诚。斯人若弦剪，终古志难平。,6
Yuan,吴存,悼所乘紫骝,共诧追风健，何虞历块伤。世非无骏逸，我独念驯良。短策城边月，枯萁野枥霜。旧游堪一嘅，心愧敝帷藏。,4
Qing,王阳舒,独立,独立苍茫表，凌虚成浩吟。春山名士画，秋水野人心。放眼空天地，雄谈笑古今。松轩茶火歇，素月出幽岑。,6
Qing,王尊农,挽徐致靖联,尊酒昔从游，檀板清歌，此曲只应在天上；湖楼才小别，幔亭余韵，可哀空与唱人间。,6
NanBei,裴让之,从北征诗,沙漠胡尘起，关山烽燧惊。皇威奋武略，上将总神兵。高台朔风驶，绝野寒云生。匈奴定远近，壮士欲横行。,1
Yuan,王义山,别中斋杨左丞,孤山久无主，谁伴月昏黄。归兴西湖动，离情南浦伤。官清从马瘦，政暇又诗忙。莫羡和羹事，林逋有暗香。,4
Tang,李治,咸亨殿宴近臣诸亲柏梁体①,屏欲除奢政返淳。,2
Song,王仲修,其三,元夜笙歌满上都，九霄皓月舞蟾蜍。烛龙穿仗来天际，万叠黄云覆帝车。,3
Ming,释大泓,阙题,一笠烟霞老，三衣岁月深。经行慵剪爪，趺坐静忘心。木落山容瘦，云归鸟道沈。人来乞无畏，舌上海潮音。,5
Song,王令,其二,何处难忘酒，天心渴太平。焚山急贤出，拔草恶奸生。议尽刍荛口，歌回雅颂声。此时无一盏，何以快舆情。,3
Tang,成彦雄,晓,列宿回元朝北极，爽神晞露滴楼台。佳人卷箔临阶砌，笑指庭花昨夜开。,2
NanBei,柳恽,捣衣诗（五章○《诗纪》作五首。非。） 其一,孤衾引思绪，独枕怆忧端。深庭秋草绿，高门白露寒。思君起清夜，促柱奏幽兰。不怨飞蓬苦，徒伤蕙草残。,1
Ming,王明汲,其三,凉入高斋罗幕轻，疏桐风叶送秋声。墙连古驿蛩鸣砌，节近重阳菊满城。鹤伴孤吟清露重，雁横斜影落霞明。嗟予未老多忧思，览镜先惊白发生。,5
Ming,尹煌,迁葬挽赵重峰 其一,殉国从知孝所移，万言先见若蓍龟。文山首倡勤王义，颜杲终见死节词。功烈昭昭垂宇宙，彝伦炳炳赖扶持。龙骧旧垄今迁穴，尚有思乡梦到时。,5
NanBei,刘孝威,行幸甘泉宫歌,汉家迎夏华，避暑甘泉宫。栈车鸣里鼓，驷马驾相风。校尉乌桓骑，待制楼烦弓。后旌犹五柞，前笳度九嵏。才人豹尾内，御酒属车中。辇回百子阁，扇动七轮风。鸣钟休卫士，披图召后宫。材官促校猎，凉秋戏射熊。,1
NanBei,戴皓,车马行,巩洛风尘处，冠盖相填咽。多称魏其冷，竞随田鼢热。轮趣白虎第，珂聚黄金穴。献酒悉葡萄，州言尽飞铁。东都蛇已铸，西山绶应结。朝集类蒸烟，晚至如吹雪。子云尔何事，门巷无车辙。,1
Yuan,朱仲明,玉皇洞,石窍崆峒透上方，云封紫翠郁苍苍。谁开混沌烟霞窟，嘘吸阴阳纳晚凉。,4
Song,僧子兰,诫贪,多求待心足，未足旋倾覆。明知贪者心，求荣不求辱。,3
Yuan,吾丘衍,见虹,返照馀光白，斜虹带雨长。半天分远近，二气亵阴阳。娲石犹能见，秦桥不见梁。龙渊在何处，倚望极苍茫。,4
Ming,方登,顾懋高移居,卜筑城隅地，无营闲读书。移花红雨堕，洗竹翠云新。帘卷迎初燕，樽开款故人。闭门题句好，未是虎痴贫。,5
Yuan,汪炎昶,香严院,荦确疲幽径，扶持仗瘦筇。断崖何处路，细雨隔山钟。猿窃垂帘果，僧樵卧涧松。人言深僻处，别更有灵踪。,4
Yuan,王懋德,西郊晚眺,远寺僧归日欲沈，无边桑柘起层阴。牧童牛背閒横笛，却笑诗人马上吟。,4
Yuan,僧克新,送除上人之武林,雪花飞送浙江船，歌断骊驹一惘然。荆棘铜驼凄暮雨，楼台铁凤堕秋烟。辽东鹤返尘生海，石上人归月在川。回首六桥杨柳外，水光山色共晴天。,4
Song,王克功,咏柳,春到枝枝是绿丝，秋来叶叶是愁眉。灞桥何限经行者，不记寻花系马时。,3
Ming,叶纨纨,浣溪沙,正是黄昏欲断凝。不堪帘外雨馀声。倚屏愁绝最难听。红烛来时朱户掩，篆香消处翠炉清。又看新月照疏棂。,5
Ming,王清,白马祠,状元遗庙枕江头，白马无声水自流。一代文章超翰苑，千年香火祀炎州。玄猿啸罢青山暮，白马飞来碧树秋。几度渔翁沙上泊，断歌明月使人愁。,5
Yuan,丁继道,赠都门道士钦云深,大隐从来傍市廛，五云深处有神仙。金丹九转地灵泣，铁笛一声山月圆。无事焚香消白日，有时骑鹤上青天。自今了却尘寰债，借我松窗半榻眠。,4
Ming,王应鹏,易州察院书壁,旅食京华久，嗟嗟始愿违。早时思补衮，今日望垂衣。北极天长拱，东都事已非。桑田无一寸，何以奠郊畿。,5
Qing,丁澎,送徐征君电发辟召之京,此去朝辞林屋峰，布衣疏屩倍从容。眼中吾老非衰凤，足下人称是卧龙。应诏趋由丞相府，封章辟自大司农。知君芸阁诗成后，苦忆西堂旧植松。,6
Ming,叶纨纨,浣溪沙,憔悴东风鬓影轻。年年春色苦关情。清魂无奈酒初醒。啼鸟数声人睡起，催花一霎雨还晴。断肠时节正清明。,5
NanBei,何承天,其九 芳树篇,芳树生北庭，丰隆正徘徊。翠颖陵冬秀，红葩迎春开。佳人闲幽室，惠心婉以谐。兰房掩绮幌，绿草被长阶。日夕游云际，归禽命同栖。皓月盈素景，凉风拂中闺。哀弦理虚堂，要妙清且凄。啸歌流激楚，伤此硕人怀。梁尘集丹帷，微飙扬罗袿。岂怨嘉时暮，徒惜良愿乖。,1
Tang,僧文偃,其四,是机是对对机迷，辟机尘远远机栖。夕日日中谁有挂，因底底事隔情迷。,2
Qing,王鸣雷,寄怀蒲衣弟,天地岂无意，北风吹小斋。不因云雁起，那感弟兄怀。微躯幸无恙，远托渐多佳。惭愧梅花下，依稀白满阶。,6
NanBei,江淹,步桐台诗,客子畏霜雪，忧至竟悠哉。绮帷生网罗，宝刀积尘埃。思君出汉北，鞍马登楚台。岁彩合云光，平原秋色来。寂听积空意，凝望信长怀。蕙芬自有美，光景讵徘徊。山中忽缓驾，暮雪将盈阶。,1
Tang,敦煌人作品,其七 水精堂咏,阳关临绝漠，中有水精堂。暗碛铺银地，平沙散玉羊。体明同夜月，色净含秋霜。可则弃胡塞，终归还帝乡。,2
Tang,羊士谔,故萧尚书瘿柏斋前玉蕊树与王起居吏部孟员外同赏,柏寝闭何时，瑶华自满枝。天清凝积素，风暖动芬丝。留步苍苔暗，停觞白日迟。因吟茂陵草，幽赏待妍词。,2
NanBei,元晖业,感遇诗,昔居王道泰，济济当群英。今逢世路阻，狐兔郁纵横。,1
WeiJin,曹毗,其六 歌肃宗明皇帝,明明肃祖，阐弘帝祚。英风夙发，清晖载路。奸逆纵忒，罔式皇度。躬振朱旗，遂豁天步。宏猷渊塞，高罗云布。品物咸宁，洪基永固。,0
Ming,王逢,芮庠卿邀费孟霦同知陪酌背孰堂既同晚步口号,罢酒出前楹，霜寒著面轻。林腰烟帛束，天角火锋生。卧木桥通野，疏罾水隔城。宽袍曳筇竹，俱老愧宵征。,5
Song,王伯广,宝严寺,平湖镜净中，背贴青峰峦。去郭二十里，金碧辉波澜。是曰宝华境，万象郁以盘。壮哉窣堵坡，一瞰天地宽。谁怀堕尘鞅，几欲招飞鸾。我生眇何能，山水情所安。扁舟几来斯，不为开愁端。意到自行乐，樽酒那追欢。何时结青莲，超适心外观。尘迹身两忘，浩然天地间。,3
Ming,王沂,小庄道中,客路千厓里，春风二月中。虎啼荒径少，莺语故乡同。涧水萦回绿，山花自在红。物华空满眼，去意只悤悤。,5
Song,元勋,题灵岩各景 朝阳岩,烟磴入风路，攲危转深冥。通明忽到眼，石自太古青。仙人故台在，何处乘云骈。,3
Ming,叶维荣,过碣石逢九日,不为谈天来碣石，只缘探海入蓬莱。三山晓日晴千里，万灶杉云酒一杯。白羽已随蛮嶂尽，黄花偏向战场开。风流不减桓司马，醉倚星岩落帽回。,5
Song,毛珝,中年,中年已悟昔皆非，正学无师更可悲。诗道纵能通阃域，圣经曾未涉藩篱。拟从周子参无极，更为东莱续近思。适意舞雩时一咏，区区何用苦吟为。,3
Qing,王庭,嵇山寒眺同陈卧子,孤城萦若带，乱水织如烟。晴雪千家碎，穷溪一树悬。荒荒纷野艇，每每净原田。不见巢林鸟，归飞何处边。,6
NanBei,谢惠连,秋怀诗,平生无志意，少小婴忧患。如何乘苦心，矧复值秋晏。皎皎天月明，奕奕河宿烂。萧瑟含风蝉，寥唳度云雁。寒商动清闺，孤灯暧幽幔。耿介繁虑积，展转长宵半。夷险难豫谋，倚伏昧前算。虽好相如达，不同长卿慢。颇悦郑生偃，无取白衣宦。未知古人心，且从性所玩。宾至可命觞，朋来当染翰。高台骤登践，清浅时陵乱。颓魄不再圆，倾羲无两旦。金石终销毁，丹青暂雕焕。各勉玄发欢，无贻白首叹。因歌遂成赋，聊用布亲串。,1
Song,王寀,题紫团山三十六景 老人峰,江庐已别游河侣，商洛休陪谒汉宾。独立南山千嶂里，长将万寿祝岩宸。,3
NanBei,王德,春词,春花绮绣色，春鸟弦歌声。春风复荡漾，春女亦多情。爱将莺作友，怜傍锦为屏。回头语夫婿，莫负艳阳征。,1
Yuan,汪子才,悼吴氏,犀心兔颖屡通津，未识嫦娥一面新。兴尽故园梅已谢，情留别坞杏初春。将身轻许志虽失，在耳不忘言可遵。生死幽冥千古恨，临风披阅为伤情。,4
Tang,王諲,闺情,日暮裁缝歇，深嫌气力微。才能收箧笥，懒起下帘帷。怨坐空然烛，愁眠不解衣。昨来频梦见，夫婿莫应知。,2
Yuan,特穆尔,游鼓山大顶峰,肩舆直上白云梯，古刹林深路欲迷。绝顶一声长啸罢，海天空阔万山低。,4
NanBei,刘孝先,春宵诗,夜楼明月弦，露下百花鲜。情多意不设，啼罢未归眠。敦煌定若远，一信动经年。,1
Qing,王曰赓,武胜关,鸟道迂回武胜关，篮舆欹仄马蹒跚。行来略似褒斜路，半面悬崖半面山。,6
NanBei,刘义恭,丹徒宫集诗,昭化景俗，玄教凝神。,1
Yuan,王吉昌,转调木兰花,气融和，风韵切。龙蟠虎绕，戊庭交结。温存寸体萦春雪。神光月样，九天辉彻。照破迷云摩阵灭。三台六腑，八关冰洁。纯阳体证无为诀。优游法界，道情清绝。,4
Yuan,元淮,春游忆武阳,绕郭烟岚溪上来，千峰碧玉一环开。红云岛上熙春路，帘幕重重阚楚台。,4
Yuan,宋本,大都杂诗四首 其一,抛却渔竿沧海边，拂衣来看九重天。画阑九陌桥如月，绿影千门树似烟。南国佳人王幼玉，中朝才子杜樊川。紫云楼上如渑酒，孤负东风二十年。,4
Ming,王弼,神乐道院分咏枸杞,簇簇红霜映石坛，高标留借野人看。风光牵挽藤三尺，秋色扶持竹半竿。本草性凉消内热，仙家味苦带儒酸。向来肺为忧时渴，欲卧篱根待一餐。,5
Yuan,吴师道,野中暮归有怀,野田萧瑟草虫吟，墟落人稀惨欲阴。白水西风群雁急，青林暮雨一灯深。年丰稍变饥人色，秋老谁怜倦客心。酒禁未开诗侣散，菊花时节自登临。,4
Yuan,吴龙翰,雨宿祁门道中,乘骖古渡头，景色十分幽。山雨敲诗梦，溪流赴客愁。寒禽知警夜，高树故吟秋。壮志难磨尽，终期汗漫游。,4
Yuan,王吉昌,绿头鸭 大圆觉海,混融成。大圆觉海峥嵘。性珠显、恢弘祖意，慧风通、虚谷传神。有中无、无中有有，应变处、廓尔纵横。坦荡融通，杳冥豁爽，澄澄一混体无荣。证动静、俱忘何在，触处露圆明。如如貌、莫形莫状，真净真清。灵通像、不增不减，罄劫一段光荣。无限域、含容万有，遍四海、三际充盈。荏苒冲虚，无离无坏，浩然一点括长生。证未有、巍巍极致，奇特体妍精。这模样、人能悟入，与道同名。,4
Ming,丁钺,西山东涌,细吐寒泉海脉深，瑶光一片挂东岑。临风为唱沧浪曲，开濯庄周万古心。,5
Song,丘静山,吊琼花,仙种花移上苑难，紫琼谁复对花弹。玉魂不返东风老，二十四桥明月寒。,3
Yuan,李昱,杨仲彰见访次韵,十月荒山道，烦君着屐来。出诗多旧作，行酒只新醅。不负陈雷谊，兼誇鲍谢才。双株红树下，临别更徘徊。,4
Song,方回,其三,蒲藕上塘种，养鱼于下塘。积泥春粪树，储水岁浇秧。未藉知章敕，堪浮逸少觞。扫松须憩此，系马古垂杨。,3
WeiJin,傅玄,杂诗三首 其一,志士惜日短，愁人知夜长。摄衣步前庭，仰观南雁翔。玄景随形运，流响归空房。清风何飘遥，微月出西方。繁星衣青天，列宿自成行。蝉鸣高树间，野鸟号东厢。纤云时仿佛，渥露沾我裳。良时无停景，北斗忽低昂。常恐寒节至，凝气结为霜。落叶随风摧，一绝如流光。,0
Qing,王倩,醉太平 题兰村湖上云萍图卷,山云水萍。风吹合并。多君乞取诗人。为西湖写生。苏堤月明。白堤柳横。秋光不异前尘。只寒山略青。,6
Ming,王士性,盖竹歌,君不见，宇内洞天三十六，元都仙伯纷相逐。乾坤溟涬初判时，巨灵攫取私南服。玉笥委羽不足奇，亦有盖竹台南岿。香炉峰高元鹤舞，天门路狭罡风吹。洞天日月无终始，谁其治之商丘子。忽闻大块飞劫灰，谪向人间作仙史。乞得天孙云锦章，来时狭之下大荒。宝光不减俗缘浅，一入长安鬓已苍。黄金台下春风改，沧桑几变仙长在。五斗何烦役世尘，扁舟却自还东海。乡里小儿誇锦衣，谁为我贵知者稀。胡麻可饭水可饮，白云洞里迟君归。我闻此洞多素书，葛洪谓是神仙居。他年若返云中驾，七夕相招幸待余。,5
Ming,王玉峰,水底鱼,净扮张元领兵上：铁骑长驱。雄兵十万馀。鞭梢指处。把徐州四面围。把徐州四面围。,5
Yuan,汪士深,下岭得落字,寻山赏未厌，暝色生泉壑。遐心羡云閒，归步随泉落。岚翠耽馀景，田庐成野酌。行行月侵衣，相携向城郭。,4
NanBei,鲍照,代蒿里行,同尽无贵贱，殊愿有穷伸。驰波催永夜，零露逼短晨。结我幽山驾，去此满堂亲。虚容遗剑佩，实貌戢衣巾。斗酒安可酌，尺书谁复陈。年代稍推远，怀抱日幽沦。人生良自剧，天道与何人。赍我长恨意，归为狐兔尘。,1
Yuan,干文传,其二,铁画银钩黄素帖，珠还璧返岁寒堂。须知此事关风教，子子孙孙盍宝藏。,4
Yuan,汪广洋,秋日忆故园,素得故园趣，远如南涧阿。众芳时既集，啼鸟秋复多。对竹不及晦，酌酒屡当歌。去乡仅十载，怀之可奈何。,4
WeiJin,嵇康,其四,役神者弊。极欲令人枯。役神者弊。极欲令人枯。颜回短折。下及童乌。纵体淫恣。莫不早徂。酒色何物。自令不辜。歌以言之。酒色令人枯。,0
Song,孔平仲,至城东作 其二,出郭二十里，依山八九家。茅冈风卷烧，土井两推沙。冻蝶依残菊，幽禽立卧槎。路边桃李木，犹发小春花。,3
Yuan,毛直方,寄梅村山人 其一,古松树下昼阴寒，云亦何心去不还。却怪建州城里梦，一春多在湛卢山。,4
Ming,王龙起,三山龙台村夜望,越王台下古城涔，近水人家傍竹阴。夜夜月明愁绝处，断桥秋露湿寒砧。,5
Qing,王宗炎,钞谷音毕题以长歌,钱唐潮断江起𡋯，厓山舟沈白鸥没。镫檠出土冬青枯，忍记犬年与羊月。水云琴客滞幽燕，风雨词人咽糠麧。南城欧血剩锦钱，西台垒冢惟晞发。余子廫廫天地间，白帢黄冠青布袜。鬓丝憔悴拾橡栗，形景悲凉吊薇蕨。酒后狂歌热过耳，雪里行吟寒透骨。文章零落过云烟，姓氏沈薶付碑碣。京兆先生爱著书，唐瓢可破陆像搰。冰雪清词一百篇，剔抉搜罗到岩窟。须眉点缀作佳传，片语褒讥荣衮钺。云亭问字老侯芭，避俗相携等蛩蟨。羼提又阅五百年，海枯石烂字不阙。残镫对雨手重钞，行间光怪生蓬勃。题诗忽忆赵王孙，北行船趁南风发。,6
Qing,王家相,其二,月色江光漫溯沿，邻舟何处拨鹍弦。可怜暮雨潇潇夜，不听吴歌已一年。,6
Yuan,林景英,日出入行,朝出扶桑来，暮入虞渊去。何不缓驰驱，百岁一朝暮。,4
Song,王庭,清湖,万顷灵湫带碧烟，源泉混混自山前。四时每涨空中雨，一片常涵镜里天。星斗转时银汉近，芙蓉开处彩屏连。鱼龙久跃平深处，变化应知在异年。,3
Ming,王清,塞上感怀,西风关外雪初晴，怀古思乡百感生。玉帐枕戈人万里，铁衣传箭夜三更。梦回绝域乌桓地，战罢空山敕勒营。烽火微茫天去远，月中鸿雁送秋声。,5
Song,文天祥,文山即事,宇宙风烟阔，山林日月长。开滩通燕尾，伐石割羊肠。盘谷堪居李，庐山偶姓康。知名总闲事，一醉棹沧浪。,3
NanBei,谢燮,明月子,杪秋之遥夜，明月照高楼。登楼一回望，望见东陌头。故人眇千里，言别历九秋。相思不相见，望望空离忧。,1
Ming,王慎修,莫愁古渡,潆回汉水漫春波，画桨红妆不再过。花发尚馀当日笑，莺啼犹听昔年歌。,5
Ming,王恭,题无诸庙壁,野庙大江干，萧萧树色寒。断碑荒草没，画壁古苔乾。龙去春潮在，𤠔鸣海月残。英雄那可问，东逝更漫漫。,5
Ming,王鸿儒,自浑源赴大同道中,仆从衣裘薄，溪山冰雪深。西风吹剑首，晓日照琴心。慷慨平胡策，凄凉出塞吟。书生徒有志，但恐二毛侵。,5
Yuan,汪梦斗,重题吕梁洪,新安江最险，此险越艰难。乱石纷如错，涓流曲若环。危争分寸地，只在折旋间。何似平夷了，轻舟利往还。,4
Tang,李白,寄王汉阳,南湖秋月白，王宰夜相邀。锦帐郎官醉，罗衣舞女娇。笛声喧沔鄂，歌曲上云霄。别后空愁我，相思一水遥。,2
Ming,僧文贞,秋潭师黄叶庵落成二首 其一,一瓢一笠挂西林，不负生平有此心。易补高低篱作障，难分新旧竹为阴。瓶添水满浇松大，杖拨云开引步深。愧死吾侪诸弟子，相依难学树栖禽。,5
Tang,李士元,登阁,乱后独来登大阁，凭阑举目尽伤心。长堤过雨人行少，废苑经秋草自深。破落侯家通永巷，萧条宫树接疏林。总输释氏青莲馆，依旧重重布地金。,2
Tang,嵯峨天皇,其五 每歌用“带”字,寒江春晓片云晴，两岸花飞夜更明。鲈鱼脍，莼菜羹，餐罢酣歌带月行。,2
Yuan,何吾山,其四,杨柳风烟蜃气昏，秭归花月碧潇春。水云别后行千里，儋泊相遭得几人。见说周旋惟我我，定知僵走隔尘尘。初心未證圆通悟，犹恐随身认作真。,4
Song,□松卿,游麻姑,平生但玩鲁公碑，今日身亲到翠微。一径穹窿腾石栈，万松森立护云扉。真人得道书丹籍，福地遗踪付羽衣。暂得清幽消俗虑，不堪斜日便催归。,3
Qing,毛澄,寄示两弟,回首郁姑台，岷峨亦壮哉。千夫跨云立，万马下天来。楼橹临江起，旌旗拂水开。乡关信灵杰，筹海想雄材。,6
Yuan,王国器,踏莎行 芳尘春迹,金谷游情，消磨不尽。软红香里双鸳印。兰膏步滑翠生痕，金莲脱落凌波影。蝶径遗踪，雁沙凝润。为谁留下东风恨。玉儿飞化梦中云，青蘋流水空仙咏。,4
Song,仇远,正月二十四日送廉使出郊 其一,閒骑羸马出，远饯绣衣行。爱此川原迥，欣然风日晴。隔篱梅半落，断陇麦初生。每恨微官缚，茅山负夙盟。,3
Ming,卞季良,閒中遣意,地僻交游尽，深林一草堂。雨昏题字壁，花近读书床。野菜晴华嫩，庭柯午影凉。心閒更何事，除却引壶觞。,5
Ming,王守仁,淑浦山夜泊,淑浦山边泊，云间见驿楼。滩声回远树，崖影落中流。柳放新年绿，人归隔岁舟。客途时极目，天北暮阴愁。,5
Ming,王廷陈,郭外即事,病卧闭门久，占晴起看花。城行纡雾堞，草坐藉烟沙。绾骑萝风合，停莺竹日斜。芳菲愁即歇，留赏滞生涯。,5
Tang,僧缘观,偈 其一,梁山一曲歌，格外人难和。十载访知音，未尝逢一个。,2
Qing,孔宪彝,张小圃学使以重刊秀野堂本韩诗见贻赋谢,平生尊韩公，梦寐每若见。学诗名吾斋，古来宝李汉。侧想秀野堂，苦心事摩研。精本世罕求，日久或漫漶。嘉惠重开雕，朱墨何璀璨。流传贵有人，欣复归使院。我登文海堂，获此剧欢忭。篷窗日吟诵，客路消午倦。窃谓公文章，流派实淹贯。光焰万丈长，已导欧苏先。寻源共追溯，乌能得涯岸。性情得所近，学焉志吾愿。拜嘉多余珍，此惠实所冠。,6
Ming,王天性,诞第九男戏笔（时七十二）,拟待男婚毕，问寻山泽癯。岂知霜满鬓，还作蚌怀珠。啼搅通宵寐，抱烦终日劬。何时黄口哺，供养白头乌。,5
Ming,丁元复,赠钱少室,长忆问奇年，于今各一天。云深花是宅，溪隐笔为田。寄兴烟霞外，忘机鸥鸟边。萧萧广成子，吾道足真诠。,5
Tang,孔德绍,夜宿荒村,绵绵夕漏深，客恨转伤心。抚弦无人听，对酒时独斟。故乡万里绝，穷愁百虑侵。秋草思边马，绕枝惊夜禽。风度谷馀响，月斜山半阴。劳歌欲叙意，终是白头吟。,2
WeiJin,郭璞,其六,杂县寓鲁门，风暖将为灾。吞舟涌海底，高浪驾蓬莱。神仙排云出，但见金银台。陵阳挹丹溜，容成挥玉杯。姮娥扬妙音，洪崖颔其颐。升降随长烟，飘飖戏九垓。奇龄迈五龙，千岁方婴孩。燕昭无灵气，汉武非仙才。,0
NanBei,谢超宗,其二 引牲乐（牲出入奏）,肇祀严灵，恭礼尊国。达敬傅典，结孝陈则。芬涤既肃，牺牷既整。耸诚流思，端仪选景。肆礼伫夜，绵乐望晨。崇席皇鉴，用飨明神。,1
Qing,王曰高,吴伯成明府招饮秦园同留仙天士,天然山水地，点染作名园。树色干云秀，蛙声过雨繁。看花时坐石，待月更倾樽。我欲忘归去，桃源即此村。,6
Qing,方守敦,东瀛归来闻近事，书愤一律，用门存韵和三兄,悲愤无因吁帝门，神州摇落似荒村。愁看大地千年劫，坐听灵潮万里喧。辽海乘槎真浪迹，新亭洒泪寄狂魂。高秋风雨横江去，莫问擎天有柱存。,6
Tang,僧栖白,边思,西北黄云暮，声声画角愁。阴山一夜雨，白草四郊秋。乱雁鸣寒渡，飞沙入废楼。何时番色尽，此地见芳洲。,2
Ming,王明汲,其二,数载驱驰复岭高，花飞红雨缀征袍。自惭俗吏惟司李，不向仙山学种桃。,5
NanBei,鲍泉,奉和湘东王春日诗,新莺始新归，新蝶复新飞。新花满新树，新月丽新辉。新光新气早，新望新盈抱。新水新绿浮，新禽新听好。新景自新还，新叶复新攀。新枝虽可结，新愁讵解颜。新思独氛氲，新知不可闻。新扇如新月，新盖学新云。新落连珠泪，新点石榴裙。,1
Ming,王祎,吴中客怀二首 其一,独对一壶酒，自斟还自吟。句从闲里得，愁到醉边寻。拟废班超笔，犹怀季子金。故庐湖水上，谁似暂幽沉。,5
WeiJin,谢绎,兰亭诗（《诗纪》作郡五官谢绎。）,纵觞任所适，回波萦游鳞。千载同一朝，沐浴陶清尘。,0
Yuan,李好古,那吒令,听疏剌剌晚风。风声落万松。明朗朗月容。容光照半空。响潺潺水冲。冲流绝涧中。又不是采莲女拨棹声。又不是捕鱼叟鸣榔动。惊的那夜眠人睡眼矇眬。,4
Yuan,牟巘,群羊踏菜畦戏作,活计元堪笑，毛群尚见欺。蹴蔬元匪梦，樊柳竟何裨。正尔败诸葛，从何捉左慈。若鞭其后者，犹得养生规。,4
Ming,王龙起,春晓曲,金台烛尽麝光寒，锦帐罗帏绣被单。洞房寂莫不忍睡，起看北斗横栏杆。阑干倒影珠帘揭，铜龙夜泣声初歇。杨柳枝头生冷烟，芭蕉叶上留残月。广阁高楼临大路，碧窗画栋连朱户。杳杳阶除千朵花，曲曲屏风半边树。树树花枝啼鸟多，花开花落春风和。长衫小袖未梳洗，露气含香湿绮罗。为谁脉脉愁无语，印镜红颜双玉箸。此情欲说更难会，良人昨日应官去。,5
Tang,吴筠,其八,将过太帝宫，暂诣扶桑处。真童已相迓，为我清宿雾。海若宁洪涛，羲和止奔驭。五云结层阁，八景动飞舆。青霞正可挹，丹椹时一遇。留我宴玉堂，归轩不令遽。,2
Song,王樵,赘世翁赞,书生王樵，薄命寡志。无益于人，道号赘世。,3
Tang,李嗣真,其三 中品赞,西岳张昶，江东阮研。银鹰贞白，铁马桓元。卫杜花散，安康绮鲜。元昌陆柬，名后身先。,2
Yuan,叶林,绝句,金粟花前风细细，宝阶地上月辉辉。梦回不属红尘境，凉露满衣人醉归。,4
Ming,王绅,夏夜和郑叔贞韵,虚堂无溽暑，清气入怀中。故友三年别，良宵一笑同。薰风来广席，明月上遥峰。倾倒论心臆，何须候过鸿。,5
Ming,释大持,过朱文宁太史庄居,素心相与老，只有此田邻。种竹惟知冷，移花不在春。口恒存死友，门怕报生人。丘壑如坚卧，国风谁一陈。,5
WeiJin,杨羲,其十一,命驾玉锦轮，舞辔仰徘徊。朝游朱火宫，夕宴夜光池。浮景清霞杪，八龙正参差。我作无待游，有待辄见随。高会佳人寝，二待互是非。有无非有定，待待各自归。,0
Qing,王撰,夜宿山楼,重重烟霭望中收，渔网参差古渡头。木叶凋时孤雁远，月华高处一桥浮。谢公屐冷山无恙，白傅船空水自流。话尽凄凉十年泪，秋风残醉卧南楼。,6
WeiJin,傅咸,赠何劭王济诗,日月光太清，列宿曜紫微。赫赫大晋朝，明明辟皇闱。吾兄既凤翔，王子亦龙飞。双鸾游兰渚，二离扬清晖。携手升玉阶，并坐侍丹帷。金珰缀惠文，煌煌发令姿。斯荣非攸庶，缱绻情所希。岂不企高踪，麟趾邈难追。临川靡芳饵，何为守空坻。槁叶待风飘，逝将与君违。违君能无恋，尸素当言归。归身蓬荜庐，乐道以忘饥。进则无云补，退则恤其私。但愿隆弘美，王度日清夷。,0
NanBei,谢惠连,其二,哲兄感仳别，相送越坰林。饮饯野亭馆，分袂澄湖阴。凄凄留子言，眷眷浮客心。回塘隐舻枻，远望绝形音。,1
Ming,王健,忏阁阻雨,危崖侧转路千重，忏阁登临坐午钟。可是潭龙来听法，半山香雨忽濛濛。,5
Song,王安石,送邓监簿南归,不见骊塘路，茫然四十春。长为异乡客，每忆故时人。水阅公三世，云浮我一身。濠梁送归处，握手但悲辛。,3
Tang,李宾,登瓦官寺阁①,晨登瓦官阁，极眺金陵城。钟山对北户，淮水入南荣。漫漫雨花落，嘈嘈天乐鸣。两廊振法鼓，四角吹风筝。杳无霄汉上，仰攀日月行。山空霸气灭，地古寒阴生。寥廓云海晚，苍茫宫观平。门馀阊阖字，楼识凤凰名。雷作百川动，神扶万栱倾。灵光一向贵，长此镇吴京。,2
Song,方蒙仲,落梅,青冢锁香魂，罗浮埋玉质。美人薄命多，临风空太息。,3
Ming,王廷相,行塞,阅计行边远，臣工岂惮烦。嫖姚临瀚水，博望见河源。榆塞秋先到，沙场日已昏。前驱争射猎，飞骑绕平原。,5
Ming,王立道,谒三忠祠,寥落遗忠像，杉松古殿阴。兴亡问流水，哀怨动鸣禽。志厄当年会，神垂异代歆。独临车马道，应识往来心。,5
Song,孔武仲,西江,滟滟西江水，朝朝伴我行。云天初散豁，秋色正分明。鱼逝应相得，鸥来故不惊。烟波聊寄适，南北久忘情。,3
Tang,僧昙靖,奉送日本国使空海上人橘秀才朝献后却还,异国桑门客，乘杯望斗星。来朝汉天子，归译竺乾经。万里洪涛白，三春孤岛青。到宫方奏对，图像列王庭。,2
Ming,包节,晚望苍山即事,吏散庭闲静掩扉，点苍西望翠霏微。云裁玉叶和烟润，瀑溅珠花映雨飞。石洞经秋龙不起，松枝将暝鹤初归。冷然忽动餐霞思，拟陟丹梯一振衣。,5
Song,方惟深,书通德官舍壁,楚水分墙北，闽溪出舍东。冷云秋欲雪，高木昼常风。冠盖人声绝，音书鸟道通。如何阮家子，平地哭涂穷。,3
Qing,王又曾,古意酬吴兴茅湘客,明艳西家女，盈盈待聘初。容颜矜绝代，居处叹无庐。心岂闻琴误，身犹跨凤虚。妆成愧时世，无果掷羊车。,6
Yuan,王士熙,别张思圣照磨,柏台深处识风姿，南国春残送我时。幕府日长松影瘦，琴书窗小竹香迟。山杯持酒分椰子，石密和浆摘荔支。从此朱厓明月夜，飞云频与寄相思。,4
Ming,毛奇龄,行上江将次入湖出马当山下语船子,只觉云帆驶，宁愁江路长。乘风开鲁港，计日上浔阳。晓屿翻龙蛰，秋花艳马当。黄头天上转，辛苦棹船郎。,5
Ming,尹祥,其二,音韵清高杜草堂，挥毫健压孟襄阳。礼临黉舍来三日，景仰文宣冠百王。涑水名园传独乐，新安讲榻继编行。渊源皆自分洙泗，愿借馀波濯我荒。,5
Tang,李昂,睢阳送韦参军还汾上（此公元昆任睢阳参军）,世业重籯金，青春映士林。文华两孙楚，兄弟二曾参。竹抱卢门暗，山衔晋国深。预知汾水上，一雁有遗音。,2
Ming,王元俸,秋怀 其一,百年身世似飘蓬，门掩黄花一径通。雨过悬崖霜叶坠，雁归沙渚夕阳空。閒知有味心难肯，老去悲秋赋转工。无限故人头已白，怀思应在月明中。,5
Qing,王应奎,题春晴同游西山画卷（录一）,十里湖山过雨新，酣红娇绿媚残春。笋鞋槲笠斑藤杖，去作看花局里人。,6
Yuan,丁复,送杨友直赴刑部主事,少昊烦司幕，先生自此升。九重趋玉陛，一骑发金陵。边静龙堆月，河清马颊冰。徒惭太平日，江海老无能。,4
Ming,王渐逵,横石道中,邮吏迎津口，官船出峡头。鼓声滩力劲，云气曙光浮。为客得春月，看花遍岸洲。开尊邀二弟，亦足慰多愁。,5
Ming,叶春及,同赵太史憩玉女峰,萧散金门客，徘徊玉女峰。风光祇自媚，云黛为谁容。蔓草罗裙妒，寒花绣幕重。他时遇箫史，长此忆仙踪。,5
Song,方蒙仲,盐梅,众口一酸调，佳处在味外。忽使水火争，谁令居鼎鼐。,3
Yuan,吕诚,归来,徒步归来海上城，荆榛满路不堪行。问人倏忽更贫富，访友凄凉半死生。乌宝无神悲积帑，青松有泪对空茔。逆流一片门前水，犹对青山落日明。,4
Qing,允禧,其四,濯足青林下，长流曳古苔。猿猱与麋鹿，各自饮溪回。,6
WeiJin,华茂,兰亭诗（《诗纪》云。上虞令华茂。）,林荣其郁，浪激其隈。泛泛轻觞，载欣载怀。,0
Ming,方孝孺,其四,大名传海宇，盛德冠时人。文字天垂象，姿颜岳降神。仁施邦域远，年与宪章新。愿沐恩波阔，花溪理钓缗。,5
Yuan,世子,句,自顾不才惭锡土，只缘多病欠朝天。,4
Ming,丘元武,其二,雕墙高筑是谁家，拥护山城遍赤霞。故部石台春度曲，新营板屋夜吹笳。空传虎拜离宫柳，不记龙巡上苑花。十载南人凭吊歇，书生簪笔夕阳斜。,5
NanBei,谢惠连,长安有狭邪行,纪郢有通逵，通逵并轩车。帟帟雕轮驰，轩轩翠盖舒。撰策之五尹，振辔从三闾。推剑冯前轼，鸣佩专后舆。,1
Tang,牛僧孺,句,但愁封寄去，魔物或惊禅。惟羡东都白居士，年年香积问禅师。不是道公狂不得，恨公逢我不教狂。地瘦草丛短，求人气色沮。凭酒意乃伸。,2
Ming,丁寿岗,奉别监司，都事①,草草南门别，悠悠朔漠间。黄云迷黑水，落日惨长山。野戍行人断，孤城牧马还。何时回驷马，樽酒更邀攀。,5
Ming,王廷陈,院中斋宿,落日闭深院，斋心事事幽。雪梧萦径色，烟柳带渠流。隐几春星拥，焚香暗雾留。窥人爱双鹤，对尔肃清修。,5
Ming,王冕,忆王子正,雨重杨花落，春深杜宇悲。交情惟有我，朋友更言谁？云冷东山屐，尘埋北海碑。夜来茅屋下，酸泪为君垂。,5
Yuan,王仲文,青哥儿,儿呵你不索问天问天买卦。也只为人消人消的这物化。弄的我母子分离天一涯。见孩儿攀鞍跨马。披袍贯甲。臂上刀扎。腰间箭插。就不由俺不扑簌簌泪如麻。情牵挂。,4
Qing,戈涛,题张氏山居,会心岂在远，得意无能名。一径古松色，半崖秋水声。闲云将鸟意，呦鹿杂人行。最识幽居好，马蹄尘又生。,6
Yuan,汪梦斗,次韵陈孝先制机论学（名应子，号月观道人）,词章记览固虚文，兀坐枯禅亦异闻。万事当如炉上雪，一心莫起镜中云。知行互进方为学，理欲相参及早分。吾道但从平实看，求之空寂便纷纭。,4
Song,王曾,有物混成赋（虚象生在天地之始）,妙物难模，先天有诸？著自无名之始，生乎立极之初。不缩不盈，赋象宁穷于广狭；匪雕匪斲，流形罔滞于盈虚。原夫未辨两仪，中含四象。虽欲兆于形质，曾莫知夫影响。问洪纤而莫得，自契胚浑；考上下以都忘，孰分天壤？及夫大朴将散，三光欲萌，清浊待兹而一判，昏明由是以相生。然后品汇咸观，用作有形之始；淳和外发，或知至道之精。是何小不隐于纤介，大不充于寰海。配一气以冥运，亘终古而斯在。纵阴阳之推荡，我质难移；任变化之纷纭，斯形不改。岂不以有者真有之筌，物者生物之先，冥搜而兆朕斯显，寂听而音容莫传？得我之小者，散而为草木；得我之大者，聚而为山川。视焉且无，讶深蟠于厚地；搏之不得，疑上极于高天。本自彊名，诚难取类。其始也，既出无而入有；其终也，亦规天而矩地。既不可指掌而窥，又不可因人而致。明君体之而成化，则所谓无为而为；君子执之而立身，亦同乎不器之器。无反无侧，神之听之。谅潜形于恍惚，实委化于希夷。倾毁何由，固秉持之在我；刚柔有体，将用舍以随时。今我后掌握道枢，恢张天纪，将穷理以尽性，思反古而复始。巍巍乎！执大象而抚域中，达妙有之深旨。,3
Yuan,李好古,梁州第七,你看那缥渺间十洲三岛。微茫处阆苑蓬莱。望黄河一股儿浑流派。高冲九曜。远映三台。上连银汉。下接黄埃。势汪洋无岸无涯。出许多异宝奇哉。看看看波涛涌光隐隐无价珠玑。是是是草木长香喷喷长生药材。有有有蛟龙偃郁沈沈精怪灵胎。常则是云昏。气霭。碧油油隔断红尘界。恍疑在九天外。平吞了八九区云梦泽。问甚么翠岛苍崖。,4
Qing,尹淳,次李宗城韵,讼理循公一付天，人虽辩口孰纷然。原情自可烛真伪，立旨谁当卞后前。肯使溪山宾作主，许分风月俗成仙。地灵默诱明京尹，判卷煌煌照百年。,6
Song,王越石,宿朝宗驿游洞天 其一 游洞天四首（第四首自注：倒次前题原韵。）,静然华烛扣灵关，云路登寻过几盘。溪水定流何处去，一条沈碧练光寒。,3
Qing,方朝,其三,炎晖焦林木，客子朝雨汗。侧见垂萝静，四岭云气断。幽崖响淙潺，竹泉远分灌。行行度谷口，黯淡惊雷电。马头风云兴，涧底蛟龙见。苍黄顾僮仆，中道已失散。,6
NanBei,萧子显,代美女篇,邯郸暂辍舞，巴姬请罢弦。佳人淇洧出，艳赵复倾燕。繁秾既为李，照水亦成莲。朝酤成都酒，暝数河间钱。馀光幸未惜，兰膏空自煎。,1
NanBei,僧达摩,其十七,说小何曾小，言流又不流。草若除其首，三四继门修。,1
Song,王之道,和子薳官牌夹口韵是日闻官军破虔贼,滞留嗟是役，艰险笑吾生。此去和风顺，朝来虔贼平。湖山争喜气，雁鹜送欢声。千里前塘路，应知客念轻。,3
Yuan,王秋江,次韵周君和,赑负终风拂老怀，阳春那得一枝来。雎鸠不见周南化，豺虎徒兴王粲哀。背冷极思檐外日，耳聋难听地中雷。翻思飞雪清冷处，二十年前共举杯。,4
NanBei,萧察,咏纸诗,皎白犹霜雪，方正若布棋。宣情且记事，宁同鱼网时。,1
Tang,僧神晏,其四,何事最堪依，岩中独坐时。路险人难到，峦高鸟不飞。,2
Ming,叶春及,夜至碧山草堂得开字,秉烛到池台，清尊夜复开。坐惊孟公至，城抱碧山来。密树摇灯影，繁花艳酒杯。主人投辖意，吾己席莓苔。,5
Qing,文成邠,挽张之洞联,以教忠明耻，陶铸国民，劝学千言，谆谆此意；合文苑儒林，经纬相业，盱衡百代，荦荦数人。,6
Tang,僧省僜,示坐禅方便颂,四威仪内坐为先，澄虑身心渐坦然。瞥尔有缘随浊界，当须莫续是天年。修持只话从功路，至理宁论在那边。一切时中常管带，因缘相凑豁通玄。,2
Qing,王太岳,黛流村新营所在,昔予点朝簪，本自沧洲吏。一辞京雒尘，适会田园志。卜筑代岩栖，嘉招惭远至。遂赁伯鸾舂，颇授扬雄字。林闾结架小，郊扉能画闭。灌溉发阳翘，荒耝豁蒙翳。剪彼恶木荫，畅此芳菲意。非惟娱徂年，兼得闲外视。扶杖听风篁，披襟纳山翠。片雨洗青天，寥寥元古思。,6
Yuan,王畦,其三,茅屋柴门少市人，时看麋鹿走踆踆。风前忽见飞花堕，想是山中又一春。,4
NanBei,孔宁子,井颂,天高听卑，载厚流谦。挥锋既击，跪拜亦沾。惟益有作，德远事兼。明王用汲，人具尔瞻。,1
NanBei,许瑶之,咏楠榴枕诗,端木生河侧，因病遂成妍。朝将云髻别，夜与蛾眉连。,1
Song,方蒙仲,鸳鸯梅,夜半长生殿，金钗恨最长。分明后身是，环子伴三郎。,3
Tang,李隆基,同玉真公主过大哥山池,地有招贤处，人传乐善名。鹜池临九达，龙岫对层城。桂月先秋冷，蘋风向晚清。凤楼遥可见，彷佛玉箫声。,2
Ming,叶太叔,閒居,身外本无缘，逍遥转自怜。养生感逝水，阅世学枯禅。道以閒能长，名因傲不传。何妨居寂莫，遣兴有诗篇。,5
Ming,文嘉,赠陶见塘邑宰,望里塘非远，悠然紫翠横。水禽飞不定，春草梦中生。苕霅溪流润，江皋峡浪平。近闻消息好，花满锦官城。,5
Ming,王揆,读山翁大师新蒲绿依韵柬寄,江头父老话兴亡，蒲柳春光又十霜。徒有子规愁望帝，更无鹦鹉忆明皇。唐陵麦饭悲寒食，汉腊桑门祝上方。指示旁人尽流涕，讲堂钟鼓暮云黄。,5
Yuan,月鲁不花,谢见心上人,名山登览意舒徐，不觉留连七日馀。童仆饱餐香积饭，主宾閒阅翰林书。买山葬友开神道，度子为僧奉母居。方外高风敦薄俗，同年感激更何如？,4
Ming,王子鲁,过漯河,吾闻东郡古漯源，千年故迹成桑田。白云飞来芦捲雪，黄叶乱下鸣残蝉。清风飒飒林筛响，雁行远送来天边。几番登眺发长恨，绵驹旧曲无人传。,5
NanBei,吴兴妖神,赠谢府君览诗,玉钗空中堕，金钿色行歇。独泣谢春风，孤夜伤明月。,1
Tang,浙东众诗人,鲍防《云门寺济公上方偈序》 同人《护戒刀偈》,剖妄妄绝，决机机坏。彼坚钢刀，护身闻戒。,2
Qing,方文,客有教予谨言者，口占谢之,野老生来不媚人，况逢世变益嶙峋。诗中愤懑妻常戒，酒后颠狂客每嗔。自分余年随运尽，却无奇祸赖家贫。从今卜筑深山里，朝夕渔樵一任真。,6
Tang,宋济,东邻美人歌,花暖江城斜日阴，莺啼绣户晓云深。春风不道珠帘隔，传得歌声与客心。,2
NanBei,戴皓,钓竿,试持玄渚钓，暂罢池阳猎。翠羽饰长纶，蕖花装小艓。钩利断莼丝，帆举牵菱叶。聊载前鱼童，还看后舟妾。,1
WeiJin,紫微王夫人,其十三 四月十四日紫微夫人作二首（真诰连为一篇）,朝启东晨晖，飞軿越沧渊。山波振青涯，八风扇玄烟。回眄易迁房，有怀真感人。三金钶游盘，东岑宜永甄。纷纷当途中，孰能步生津。,0
Qing,尹会一,独夜,一片微霜散薜萝，纷纷又是落庭柯。频年病肺逢秋甚，独夜怀人入梦多。榻静虫声穿镂枕，天清雁影度银河。黄沙白草边山暮，壮士谁为出塞歌。,6
Song,方樗,重阳对菊得雨字,昨我醉骑马，失脚行踽踽。主人笑掀髯，把臂犹起舞。兹辰复何辰，俛仰已今古。远来置刍客，共绕临池圃。折萸可插发，醉我不待酤。深悲聊强欢，即散辄复聚。悠悠去年人，不及今夕雨。愿持菊花卮，一浇坟上土。,3
WeiJin,杨羲,其六,纵酒观群惠，倏忽四落周。不觉所以然，实非有待游。相遇皆欢乐，不遇亦不忧。纵影玄空中，两会自然畴。,0
Yuan,王子昭,失鹤,六鹤齐飞一不归，夜深应是立苔矶。近来世上多罾网，那得鱼虾到汝肥。,4
Yuan,李好古,天下乐,不比那人世繁华扫地空。尘中。似转蓬。则他这春过夏来秋又冬。听一声报晓鸡。听一声定夜钟。断送的他世间人犹未懂。,4
Ming,王彦泓,其二,学书不学卫夫人，度曲惟教唱柳君。鹦鹉自将新律教，猧儿闲取练香熏。镜中铸就娇颜色，帐里惊回好梦魂。一榻茶烟清似水，金钗划作断肠纹。,5
Qing,王颖锐,其三 芦帘山雨,密雨洒蘅皋，平湖雾渐高。帘疏留不卷，阁小却相遭。树影连墙过，风声逐雁翱。此时留客住，清酌有山醪。,6
Song,僧觉性,题汪水云诗卷,细读燕云吟，静听流水琴。神游八极高而深，龙溪玉山犹谷响，燕歌吴咏轰雷音。人中龙，天外鹤。挟泰山，擘华岳。醉吟不管天地窄，尧桀谁能分善恶。云阁麟台一笑间，招得赤松归碧落。,3
Tang,包融,和陈校书省中玩雪,芸阁朝来雪，飘飖正满空。褰开明月下，校理落花中。色向怀铅白，光因翰简融。能令草玄者，回思入流风。,2
NanBei,范缜,拟招隐士,修竹苞生兮山之岭。缤纷葳蕤兮下交阴。木茏丛兮巍峨。川泽泱漭兮云雾多。悲猿鸣噪兮啸俦侣。攀折芳条兮聊停伫。夫君兮不还。蕙华不凋残。岁晏兮忧未开。草虫鸣兮凄凄。萧兮森兮玄涧深。怅徬徨兮沈吟。纷纷庵薆。穷岩穴兮。熊窟幽林。杳冥兮吁可畏。嵚崟兮倾欹。飞泉兮激沫。散漫兮淋漓。弱萝兮修葛。互蔓兮长枝。绿林兮被崖。随风兮纷披。猛兽兮封狐。眈眈兮视余。扶藤兮直上。岩岩兮嶷嶷。霏霏兮敷敷。赤豹兮文狸。攀腾兮相追。思慕公子兮心迟迟。寒风厉兮鸱枭吟。鸟悲鸣兮离其群。公子去兮亲与亲。行露厌浥兮似中人。,1
WeiJin,张骏,春游诗,勾芒御春正，衡纪运玉琼。明庶起祥春，和气翕来征。庆云荫八极，甘寸润四坰。昊天降灵泽，朝日耀华精。嘉苗布原野，百卉敷时荣。鸠鹊与鹂黄，间关相和鸣。菉萍覆灵沼，香花扬芳馨。春游诚可乐，感此曰日倾。休否有终极，落叶思本茎。临川悲游者，节变动中情。,0
Song,毛友,冷泉亭,面山取势俯山中，亭外安亭自蔽蒙。眼界己通无碍物，胸中陡觉有真空。试寻橹响惊时变，却听猿啼与旧同。万事须臾成坏里，我来阅世一初终。,3
Tang,佚名,冬夜非所,长夜闭荒城，更深恨转盈。星济数道赤，月出半山明。不闻村犬吠，空听虎狼声。愁卧眠虽着，时时梦里惊。,2
Yuan,沈右,其四,岁闰寒酒薄，风回水自生。杖藜随小步，极目大江横。,4
Song,丁宝臣,游五泄书呈完夫节推,莫厌幽寻路险辛，细思容易是山神。能收地巧藏深处，不惜天奇示俗人。古有少陵吟未到，今无摩诘画难真。海边见说天童好，祗待君诗判等伦。,3
Ming,王格,梦登黄鹤楼有作，寤而续成六首（选三） 其一,武昌城外汉江头，万古乾坤万古流。可笑孙郎鱼不食，年年血战取荆州。,5
WeiJin,左芬,菊花颂,英英丽质，禀气灵和。春茂翠叶，秋耀金华。,0
Song,王铚,古意,有恨匆匆别，无期缓缓归。天涯作孤客，楼上对斜晖。目断路不断，魂飞花更飞。无多清滴泪，恐损别时衣。,3
Qing,王芑孙,其五,纸帽行游事可羞，教奴短布累奴愁。儿郎爱马偷骑去，妾貌如花当九牛。,6
Tang,李嘉祐,送杜士瞻楚州觐省（一作殷遥诗）,风流与才思，俱似晋时人。淮月归心促，江花入兴新。云深沧海暮，柳暗白田春。共道官犹小，怜君孝养亲。,2
Ming,方俊,挽戴南湾,八十年来两鬓霜，寄情渔钓足徜徉。严陵不肯扶东汉，尚父何心事武王。几曲狂歌悲晓月，一樽春酒醉残阳。从今谢却人间去，万古清风溪水长。,5
Tang,王仁裕,题斗山观①,霞衣欲举醉陶陶，不觉全家住绛霄。拔宅只知鸡犬在，上天谁信路岐遥。三清辽廓抛尘梦，八景云烟事早朝。为有故林苍柏健，露华凉叶锁金飙。,2
Yuan,范致大,自仙源过祇陀怀元镇,扁舟荡桨出东城，最爱新流拍岸平。霁雨兰苕来翡翠，晚风杨柳送鹂庚。盈盈溪水临沙浣，历历郊农备陇耕。谬倚林斋望山郭，忆君清话不胜情。,4
Yuan,文矩,和宁致陶幽怀,时雨息氛翳，高林嘒风蝉。端居惬孤尚，图书静当轩。凉飔薄棂户，微爽生简编。客来聊与乐，客去自复眠。徜徉永今夕，庶以全吾天。,4
Qing,允禧,漳台怀古,炎灵焰尽土崩分，谯上兴师志不群。世系已从曹相国，碑铭合署汉将军。无何卖履成悲泣，几见当涂是谶文。惟使陈思夸健笔，《感甄》一赋不堪闻。,6
Qing,方婉仪,其二,梅摹魏国夫人画，字仿杨家妹子书。一盏真茶消永昼，玉浆犀液较何如。,6
Ming,方太古,忆溪上梅花,去年冬早溪流浅，重忆开时谁主张。一树隔帘云弄影，万花回梦雪生香。最多画意山松阁，占断风情水竹庄。何日归来酬汝愿，小杯秀句放清狂。,5
Tang,李嶷,其二 少年行三首,玉剑膝边横，金杯马上倾。朝游茂陵道，夜宿凤凰城。豪吏多猜忌，无劳问姓名。,2
Yuan,王佐,戊戌客南雄,寂寞江城晚，依依独立时。回风低雁鹜，返照散旌旗。家在无人问，愁来只自知。几回挥涕泪，忍诵《北征》诗。,4
Tang,王昌龄,潞府客亭寄崔凤童,萧条郡城闭，旅馆空寒烟。秋月对愁客，山钟摇暮天。新知偶相访，斗酒情依然。一宿阻长会，清风徒满川。,2
Ming,王缜,与彭总制幸庵侍御汪端甫正即鲍继文主政张德容同游金山寺次戴松崖大司寇韵,长江风浪定，此地古今浮。山静惟闻磬，天空不碍舟。楼台云外迥，烟树望中稠。共说平南后，何人为国忧。,5
Qing,毛张健,寄衣曲,去年寄衣秋月明，络纬索索窗前鸣。今年寄衣风复雨，不识何时到边土。边城八月多早寒，清霜触体愁衣单。千丝万缕妾手制，中有珠泪焉能干。不愿功成垂竹帛，但愿全躯返乡国。,6
Tang,司马逸客,雅琴篇,亭亭峄阳树，落落千万寻。独抱出云节，孤生不作林。影摇绿波水，彩绚丹霞岑。直干思有托，雅志期所任。匠者果留盼，雕斲为雅琴。文以楚山玉，错以昆吾金。虬凤吐奇状，商徵含清音。清音雅调感君子，一抚一弄怀知己。不知钟期百年馀，还忆朝朝几千里。马卿台上应芜没，阮籍帷前空已矣。山情水意君不知，拂匣调弦为谁理。调弦拂匣倍含情，况复空山秋月明。陇水悲风已呜咽，离鹍别鹤更凄清。将军塞外多奇操，中散林间有正声。正声谐风雅，欲竟此曲谁知者。自言幽隐乏先容，不道人物知音寡。谁能一奏和天地，谁能再抚欢朝野。朝野欢娱乐未央，车马骈阗盛彩章。岁岁汾川事箫鼓，朝朝伊水听笙簧。窈窕楼台临上路，妖娆歌舞出平阳。弹弦本自称仁祖，吹管由来许季长。犹怜雅歌淡无味，渌水白云谁相贵。还将逸词赏幽心，不觉繁声论远意。传闻帝乐奏钧天，傥冀微躬备五弦。愿持东武宫商韵，长奉南熏亿万年。,2
Ming,丁明登,马德沣,朵朵红莲映绿池，微风吹动影参差。深闺寂寞嫌长昼，一点芳心只自知。,5
Tang,田娥,杂曲歌辞 携手曲,携手共惜芳菲节，莺啼锦花满城阙。行乐逶迤念容色，色衰秪恐君恩歇。凤笙龙管白日阴，盈亏自感青天月。,2
Tang,李斌,大桐军行,驱马出关城，孤舟边思盈。风传万里去，目末两乡情。北望单于道，东临大武营。塞阙烁𧣹合，山浮夜泉明。,2
Yuan,李穑,十二月二十日。发王京。明年正月还学 其一,迁乔出幽谷，宦学远辞亲。风雪三千里，桥门五百人。新春入游艺，和气溢明伦。刮目徒相待，灯窗暗素尘。,4
Tang,丘丹,秋夕宿石门馆,暝从石门宿，摇落四岩空。潭月漾山足，天河泻涧中。杉松寒似雨，猿鸟夕惊风。独卧不成寐，苍然想谢公。,2
Song,文彦博,读汉史 其一,汉室言中圮，咸京欲伴芜。髹墀倾馺娑，齯齿笑诸于。未暇平青犊，旋闻奉赤符。货泉诚妄改，天命本难渝。,3
Yuan,史迁,其三,白头老子愁底事，正坐送春无一钱。偶被黄鹂故牵引，却向绿阴窗下眠。,4
Song,王从叔,南柯子/南歌子 苦雨,碧树留云湿，青山似笠低。鹧鸪啼罢竹鸡啼。不晓天天何意、要梅肥。昨日穿青葛，今朝御衲衣。思家怀抱政难为。只恐归来憔悴、却羞归。,3
Ming,王逢年,情诗,美人临高楼，青蛾眄来久。何许系相思，一带横塘柳。横塘柳初齐，梁燕筑巢栖。双双飞不去，莫蹴柳花迷。柳花拂罗袖，脉脉销清昼。离恨几回肠，独援瑶琴奏。瑶琴奏还歇，燕掠楼中月。似梦昭阳宫，心将露苔结。,5
WeiJin,云林右英夫人,其四 七月二十八日夕右英夫人授书此诗以与许长史,世珍芬馥交，道宗玄霄会。振衣寻冥畴，回轩风尘际。良德映灵晖，颖根粲华蔚。密言多偿福，冲净尚真贵。咸恒当象顺，携手同襟带。何为人事间，日焉生患害。,0
Song,王陶,相公竹,已枯断竹钧私被，既没贤公帝念深。仆木偃禾如不起，至今谁识大忠心。,3
NanBei,刘骏,其五,督护初征时，侬亦恶闻许。愿作石尤风，四面断行旅。,1
Yuan,净圭,其三,洞草岩花处处春，壶中日月镜中身。飙轮飞度麟洲水，知是仙班第一人。,4
Tang,王勃,观佛迹寺,莲座神容俨，松崖圣趾馀。年长金迹浅，地久石文疏。颓华临曲磴，倾影赴前除。共嗟陵谷远，俄视化城虚。,2
Qing,方士庶,甲寅九月南堂先生归里计日抵家见忆代书,去日旅愁尽，归时乐事偏。秋余黄叶后，人到菊花先。城郭惊乡土，妻儿说墓田。从来为客久，此别只经年。,6
Tang,任翻,惜花,无语与花别，细看枝上红。明年又相见，还恐是愁中。,2
Tang,司空曙,送菊潭王明府,业成洙泗客，皓发著儒衣。一与游人别，仍闻带印归。林多宛地古，云尽汉山稀。莫爱浔阳隐，嫌官计亦非。,2
Ming,王寅,舟过陆州谢乡人余五郎送酒,新醪香艳石榴花，赠得双樽不用赊。为谢客愁消得尽，残年一路醉还家。,5
Song,毛国华,寿昌寺,宝构非无地，洪涛信有因。一朝开古井，三佛现金身。敕赐皇恩重，成功佛日新。喜看龙象集，全仗法中人。,3
Yuan,禅僧,黄鹤楼,一拳搥碎黄鹤楼，一脚踢翻鹦鹉洲。眼前有景道不得，崔颢题诗在上头。,4
Ming,尹斗寿,其二,忆我曾遭谴，苍黄去国时。人皆挥手避，公独枉书驰。青眼风尘在，白头岁暮期。死生成契阔，今日哭吾私。,5
Song,尹穑,庸医行,南街医工门如市，争传和扁生后世。膏肓可为死可起，瓦屑蓬根尽珍剂。岁月转久术转疏，十医九死一活无。北市医工色潜动，大字书牌要惊众。偏收弃药与遗方，纵有神丹亦无用。实者为虚热为寒，几因颠倒能全安。君不见形神枵然卧一室，医方争功药无必。左手检方右顾金，两手虽殊皆剑戟。,3
Yuan,王国器,踏莎行 巫峡云涛,雪练横空，箭波崩岫。女娲不补苍冥漏。何年凿破白云根，银河倒泻惊雷吼。罗带分香，琼纤擎酒。销魂桃叶烟江口。当时楼上倚阑人，如今恰似青山瘦。,4
Qing,王麟昌,夜宿狮子峰,夜寒不可寐，始觉衣衾单。松涛搅天风，万窍鸣哀湍。萧摵聒两耳，神耸清肺肝。呼僧问所以，秉烛话更阑。拔地数千仞，离天尺五看。星斗夜可摘，六月生昼寒。飞尘不能到，猿猱藉以安。信是神仙宅，吾嗟卜筑难。何时舍妻子，于此恣盘桓。,6
Qing,孔继涵,瓶鞠,一花如高人，俯仰谢冠盖。一花如好女，丰神流衣带。淡者非枯槁，浓者非粉黛。高吟诗一草，薄醉与之会。,6
Yuan,李好古,油葫芦,海上神仙年寿永。这蓬莱在眼界中。风飘仙袂绛绡红。则我这云鬟高挽金钗重。蛾眉轻展花钿动。袖儿笼指十葱。裙儿簌鞋半弓。只待学吹箫同跨丹山凤。那其间登碧落趁天风。,4
Song,方翥,读易 利,江上柴门照夕阳，牧童蓑笠下牛羊。明朝依旧山前路，溪北溪南花草香。,3
Ming,王达,精卫操,海之水兮靡可量。余之怨兮既绵且长。志殊苦兮力日伤。西山木石有时尽，海不枯兮愁不忘。,5
Yuan,李孟,舟中作,石激滩声缆钓船，夜寒人对白鸥眠。江风吹尽浮云片，南北东西总是天。,4
NanBei,王筠,其四,露华初泥泥，桂枝行梀梀。杀气下重轩，轻阴满四屋。别宠增修夜，远征悲独宿。愁萦翠羽眉，泪满横波目。长门绝往来，含情空杼轴。,1
NanBei,僧慧皎,其七 兴福赞,真仪掩曜，金石传晖。爰有塔像，怀恋者依。现奇表极，显瑞旌威。岩藏地踊，水泛空飞。笃矣心路，必契无违。,1
Tang,嵩岳诸仙,嫁女诗① 其三,八马回乘汗漫风，犹思往事憩昭宫。宴移玄圃情方洽，乐奏钧天曲未终。斜汉露凝残月冷，流霞杯泛曙光红。昆崙回首不知处，疑是酒酣魂梦中。,2
Yuan,王翰,龙湖夜泊,小舟眠不得，起坐待潮生。露浅壶觞尽，江澄巾屦清。沿沙馀鸟迹，隔水递钟声。悄似金山夜，相看月正明。,4
Ming,王鸿儒,沁州道中,十年江左宦情阑，此日并门复强颜。细柳依依标北道，生烟漠漠护前山。数声清管鸣蛙沸，一点黄尘探骑还。回首中原渺千里，白云飞处是乡关。,5
Qing,文廷式,双莲,弭节辞金阙，闻香隔绛河。双莲龙女怨，都荔汉宫歌。蘋末风初起，杨枝露若何。犹然倚阊阖，未敢托微波。,6
Song,方凤,寄吴善父,啧啧不得意，兴怀偏为君。犹为乞米帖，不作送穷文。纵酒长违俗，挥毫自出群。相思今夜雨，滴沥未堪闻。,3
Tang,李冶,八至,至近至远东西，至深至浅清溪。至高至明日月，至亲至疏夫妻。,2
Tang,李端,度关山（一作相和歌辞 度关山）,雁塞日初晴，狐关雪复平。危楼缘广漠，古窦傍长城。拂剑金星出，弯弧玉羽鸣。谁知系虏者，贾谊是书生。,2
Qing,王紫绶,登嵩岳绝顶,独倚中天览大荒，西来秋色更苍苍。日翻木叶红千顷，雨过芙蓉翠几行。玉女寒棂惟皎月，汉皇辇路满清霜。回看磴道深无际，转欲凌风渡铁梁。,6
Tang,宋申锡,义成军节度郑滑颍等州观察处置等使金紫光禄大夫检校司徒使持节滑州诸军事兼滑州刺史御史大夫上柱国陇西县开国公食邑一千八百户李公德政碑铭,天地正气，间生人杰。云雷遘屯，卓立勋节。社稷匡复，神祇感悦。方夏乂宁，祆氛荡灭。德不望报，功无自伐。拯彼生灵，遏其溃穴。公之代业兮，耿乎前烈。（一章）海岳粹精，炳为英灵。代济忠贤，国有典刑。下绩侯服，上应将星。桓桓武功，郁郁文经。才实兼姿，登翼泰宁。出车受脤，叠耀帝庭。公之似续兮，播乎德馨。（二章）剖符三郡，鈇钺四镇。待物以诚，示人必信。灵邱法铸，安陆接刃。淮阴降旗，朔方乘衅。鸣沙剪寇，并州不阵。惟道是从，惟义是顺。公之报政兮，秉圭入觐。（三章）郊劳有礼，宴喜有容。披呈肝胆，协契云龙。振耀来仪，欣戴时邕。宏宣利泽，懋建功庸。锡以辂车，赐之歌钟。麾幢迭代，带砺分封。公之事业兮，载援高踪。（四章）西自朔方，亘于右辅。东及淮徐，达于郑圃。政循兄弟，军传子父。陟为龙光，袭彼龟组。并列门戟，俱开幕府。辉焕丹青，超卓今古。公之庆钟兮，享此多祜。（五章）广武绝涧，黎阳要津。河山气象，京洛风尘。劲卒利兵，畅毂文茵。殿于是邦，牧彼疲人。当朝受命，指日遄臻。华巅熙熙，剪发欣欣。公之戾止兮，煦然如春。（六章）淄右不虔，王师问罪。兵车骚动，道途繁会。徵责征营，伏窜颠沛。昭布惠训，周知利害。虚籍必除，逋租尽贷。罔不礼畏，罔不爱戴。公之去弊兮，同伤是赖。（七章）商归市井，农复田畴。甍栋云罗，舆马川流。昔叹两岐，今也惟杯。昔歌五裤，今也重裘。门罕扃固，路无苛留。俾之欢康，不复劳愁。公之惠化兮，实在贤侯。（八章）邈岐垒垣，增除戎器。精练武旅，驰驱介驷。屝履馀资，仓储大备。其下皆让，与人共利。金散廊庑，风行土地。善则归人，材无所弃。公之咨访兮，允协军志。（九章）辉宣理行，旌别循良。尊临千里，表率一方。彼邦之人，出言有章。媚于天子，观为国光。岂无竹帛，岂无旂常。愿兹篆刻，可揭康庄。公之德政兮，垂休无疆。（十章）,2
WeiJin,顾恺之,水赞,湛湛若凝，开神以质。乘风擅澜，妙齐得一。,0
Qing,王尔膂,瓒甥诗至次韵答之,羡尔桐阴什，才随雁影过。承家良足韪，似舅未为多。彩笔秋垂露，灵心夜贯河。由来风雅事，无若后生何。,6
Qing,卞三元,平凉有感,泾水秦山接混茫，遥看四野静边防。层云旅雁横秋月，断岭孤猿叫夜霜。百里荆榛边戍尽，十年戎马塞城荒。残郊败垒无人迹，磷火荧荧散北邙。,6
Ming,王士昌,舒台夜月,平台缥缈瞰城闉，封土当年迹未陈。云净亭皋连北渚，天空砧杵动西邻。平轮素影飘金粟，万里寒光到白蘋。独据胡床清坐啸，南楼幽兴岂沉沦。,5
Ming,王凤娴,其二 闲针,少年工制独称奇，绝似灵芸夜绣时。笑语楼前争乞巧，伤心无复见穿丝。,5
Song,王存,过丹阳旧居,漂泊经故园，系舟款柴扉。破屋他人居，昔邻今或非。父老迎我饮，祝我昼锦衣。我谢父老言，朴拙非所祈。一官走尘土，实迫寒与饥。去乡未几载，颇觉侣俦稀。人事已可嗟，况当白首归。泚泚练塘水，绿杨荫渔矶。有田尚可耕，誓将父老依。,3
Yuan,吴讷,其二,槟榔叶青荔子红，蛮烟如织隔远空。画堂沈沈白日静，鹦哥对语黄金笼。,4
Yuan,吴复,西湖竹枝词,官河绕湖湖绕城，河水不如湖水清。不用千金酬一笑，郎恩才重妾身轻。,4
Ming,王廷干,九龙池,龙门开碧苑，池色映丹丘。芳树缘阶转，清泉入户流。园平花气合，谷静鸟声幽。即此消千虑，何须览十洲。,5
Ming,王蒙,登泰山（有引）,飞仙挟我游天门，足蹑万壑云雷奔。凌虚直上数千尺，适见混沌兮乾坤。巨鳌左折蓬莱股，鲸波东注榑桑根。地高俯瞰沧海日，天近仰叩清都阍。古帝何年辟下土，九点青烟散寰宇。翠烟孔盖此登封，盛德神功照今古。人间瞬息三万年，七十二君何茫然。秦皇汉武踵遗躅，镂玉坎瘗山之巅。金宫翠陛苦不乐，遣使碧海求神仙。羲和龙辔不稍贷，岂料海水成桑田。试向封巾一回首，六合坱莽空云烟。千秋谁识当时事，五松大夫知此意。岩前长揖大夫松，数子胡乃干秦封。高标直下鲁连节，避世不及商山翁。雪髯雪干如屈铁，涛声瑟瑟吟悲风。松本无心偶然耳，人情好恶多弥缝。欲倾箕颍一瓢水，为汝净洗羞惭容。为君解嘲君勿怒，万事转首成虚空。帝子绛节朝丹穹，神灵婀娜群仙从。嘘呵紫焰开芙蓉，光景上属超鸿濛。玉女夜降骑青龙，鸾匏凤笙声噰噰。霓裳舞袖飘长虹，琼音间作鸣丝桐。《白云》清谣曲未终，泠风命驾归崆峒。千峰万峰浸明月，恍惚身在瑶池宫。明朝稽首下山去，翠嶂突兀青霞中。,5
NanBei,颜延之,还至梁城作诗,眇默轨路长，憔悴征戍勤。昔迈先徂师，今来后归军。振策眷东路，倾侧不及群。息徒顾将夕，极望梁陈分。故国多乔木，空城凝寒云。丘垄填郛郭，铭志灭无文。木石扃幽闼，黍苗延高坟。惟彼雍门子，吁嗟孟尝君。愚贱同堙灭，尊贵谁独闻。曷为久游客，忧念坐自殷。,1
Tang,令狐楚,奉和仆射相公酬忠武李相公见寄之作,丽藻飞来自相庭，五文相错八音清。初瞻绮色连霞色，又听金声继玉声。才出山西文与武，欢从塞北弟兼兄。白头老尹三川上，双和阳春喜复惊。,2
NanBei,邢邵,应召甘露诗,膏露且渐洽，凝液汭旌旗。草木尽沾被，玉散复珠霏。谁谓穹昊远，道合若应机。,1
Yuan,周廉,游天宁寺,南湖古寺绕流泉，夹道长松翠插天。长者布金来梵刹，仙华散䌽落经筵。自惭朱绂千微禄，谁向金襕问别传。他日一龛客我老，看山东土镜湖船。,4
WeiJin,潘岳,离合诗,佃渔始化，人民穴处。意守醇朴，音应律吕。乘梓被源，卉木在野。锡鸾未设，金石拂举。害咎蠲消，吉德流普。溪谷可安，奚作栎宇。嫣然以意，焉惧外侮。熙神委命，已求多祜。叹彼季末，口出择语。谁能墨识，言丧厥所。垄亩之谚，龙潜严阻。鲜义崇乱，少长失叙。,0
Qing,丁之翘,张圮授 有茗柯词，称为白发词人 忆秦娥 柳舟纪遇,灯来了。柳边有只船儿小。船儿小。孤孤另另，棹来缥缈。香楼黛阁人多少。个人只在天然好。天然好。閒愁一种，眉峰知道。,6
Ming,方法,渡河,野旷天阴日欲西，北风吹雪雁行低。交河路断行人少，一片寒沙没马蹄。,5
NanBei,阮卓,关山月,关山陵汉开，霜月正徘徊。映林如璧碎，侵塞似轮摧。楚师随晦尽，胡兵逐暖来。寒笳将夜鹊，相乱晚声哀。,1
Tang,僧护国,逢灵道士,浮丘山上见黄冠，松柏森森登古坛。一茎青竹以为杖，数颗仙桃仍未餐。长安市里仍卖卜，武陵溪畔每烧丹。缩地往来无定所，花源到处路漫漫。,2
Qing,王隼,送人游洞庭,携琴欲共楚人游，因忆前年过岳州。野渡载僧冲雪下，落枫随雁破星流。天连浪影围渔火，月逐潮声上酒楼。休更临风歌帝子，一听瑶瑟满湖秋。,6
Song,王初,银河,阊阖疏云漏绛津，桥头秋夜鹊飞频。犹残仙媛湔裙水，几见星妃度袜尘。历历素榆飘玉叶，涓涓清月湿冰轮。年来若有乘槎客，为吊波灵是楚臣。,3
Tang,李适,游禁苑幸临渭亭遇雪应制,长乐喜春归，披香瑞雪霏。花从银閤度，絮绕玉窗飞。写曜衔天藻，呈祥拂御衣。上林纷可望，无处不光辉。,2
WeiJin,潘岳,在怀县作诗二首 其一,南陆迎修景，朱明送末垂。初伏启新节，隆暑方赫羲。朝想庆云兴，夕迟白日移。挥汗辞中宇，登城临清池。凉飙自远集，轻襟随风吹。灵圃耀华果，通衢列高椅。瓜瓞蔓长苞，姜芋纷广畦。稻栽肃芊芊，黍苗何离离。虚薄乏时用，位微名日卑。驱役宰两邑，政绩竟无施。自我违京辇，四载迄于斯。器非廊庙姿，屡出固其宜。徒怀越鸟志，眷恋想南枝。,0
Yuan,尚仲贤,正宫端正好,是他新。咱头旧。没揣的结下冤雠。你道他尉迟恭又往那沙沱走。咱可也慢慢的相穷究。,4
Qing,王鸣雷,夏日顾家园亭望潮,顾家好亭子，夏坐午风轻。阶蚁无私食，园蜂有序行。池深荷气浅，竹密磬声清。人事多升灭，寒潮不世情。,6
Ming,平显,赠蔡彦吉,仙客骑鲸下葛湾，白头尘迹幸相攀。诗留翠壑苍崖上，名在丹台紫府间。风泖不波莼正滑，雪篱将冻菊犹斑。洞真观里桃开日，尚欲重来问大还。,5
NanBei,王筠,代牵牛答织女诗①,新知与生别，由来傥相值。如何寸心中，一宵怀两事。欢娱未缱绻，倏忽成离异。终日遥相望，秪益生愁思。犹想今春悲，尚有故年泪。忽遇长河转，独喜凉飙至。奔精翊凤轸，纤阿警龙辔。,1
NanBei,陈叔宝,日出东南隅行,重轮上瑞晖，西北照南威。南威年二八，开牖敞重闱。当垆送客去，上苑逐春归。鬓下珠胜月，窗前云带衣。红裙结未解，绿绮自难徽。,1
Ming,丁岳,送沈彦修,江上秋风吹客衣，江边把酒对斜晖。江鸥不解离人意，故作三三两两飞。,5
Yuan,李贯道,三星行赠季高,三星射户金光芒，梧桐碧树栖鸾凰。窗前整夜合欢带，绣罗宛转成鸳鸯。云屏雾帐轻于縠，珍簟斓斑织湘竹。美人振佩江上来，粉面团团照红玉。桃腮杏脸天上娇，暖香腻色春妖娆。关雎窈窕泛流徵，子夜国香春梦遥。重城漏断鸡声里，曙色曈昽照窗绮。暑天夜短君莫愁，百岁欢娱今夕始。,4
WeiJin,王浚,祖道应令诗,侯谁在矣，东宫诜诜。曰保曰傅，弘道维新。前疑协衡，顾问翼轮。岂伊张仲，专美前津。涣乎唐德，钦在四邻。齐轨上叶，永垂清尘。,0
Ming,丘浚,其二,曙色催仙仗，祥光绕禁闱。门开双象侍，钟动万鸦飞。江汉宗沧海，星辰拱紫微。疏愚亦何幸，每日近清辉。,5
Ming,毛铉,剡溪霁雪送原上人,积雪蔽招提，虚室夜生白。开门不见人，鸟栖山正寂。疏星带长汀，澹月照幽壁。远树看欲无，近水闻更滴。傍观云外峰，忽现青莲色。此境足安禅，何为迷所适。,5
Qing,丁之翘,金缕曲 寓园即事，为周铁珊作,不用黄杉客。悄携来、十二楼头，掠云拖碧。鬓影衣香红树下，宛似深闺深僻。几署作、秋娘私宅。妾本丹阳城下住，遇齐梁、赋手人无敌。值得折，东山屐。酒旗歌馆还能忆。记当时、晓风残月，五更吹笛。旧绿纱窗今在否？馀得钗儿一只。镇目断、江南江北。十斛閒愁君钓起，妒君家、有个人同立。肠断也，砧声急。,6
Qing,方诸,枕上作,珠江北接曲江头，子午潮来月倒流。两岸红棉舟一叶，梦中昨夜出番舟。,6
Qing,王于臣,真珠帘 春晴,晴檐群鹊喧声起，报道芳菲如此。桃李恨年年，惯嫁东风里。独抚朱阑情绪懒，值得甚、伤心红紫。徙倚。对莺莺燕燕，争语花底。犹喜寂静柴门，傍松边山岫，柳边溪水。到处总韶华，领略曾余几。蝶醉蜂酣墙影外，妆点就、困人天气。空拟。将百尺游丝，和愁悄系。,6
Qing,王邦畿,秋夜,未得平情学，年来积感深。静中知肺病，夜半喜秋霖。竹响摇清梦，兰香披素襟。明朝拉朋好，高蹑北山岑。,6
Tang,李乂,幸白鹿观应制,制跸乘骊阜，回舆指凤京。南山四皓谒，西岳两童迎。云幄临悬圃，霞杯荐赤城。神明近兹地，何必往蓬瀛。,2
Ming,王辄,龙岫烟霞,复阁作苍壁，飞藤挂瀑流。烟霞开晓色，禾黍动高秋。鹤绕仙家树，云归释氏楼。磴危穷碧落，地胜即丹丘。卜筑怀招隐，登高赋远游。君看朱绂者，岂为白云留。,5
Tang,宋齐丘,烈祖挽辞（题拟） 其一,宫砌无新树。,2
WeiJin,司马彪,其三,秋节良可悲，百华咸萎落。堂前柳随风，疏林树萧索。,0
Yuan,方行,赠相虚中上人,一室安禅久，三生结愿频。传经来帝子，送食下天神。水月虚空相，山云自在身。慈航如可渡，应许姓庞人。,4
Yuan,李溥光,其二,金天一代盛豪华，梦断槐安事可嗟。破冢荒寒无发主，断碑零落在谁家。颓垣斜日围秋草，宰树西风集暮鸦。閒客不堪来吊古，摩挲翁仲看苔花。,4
Yuan,李存,其二,刻玉三年楮，茅堂一日收。秋云有过雁，春浪可浮鸥。涂抹吾谁许，番张女自愁。只宜挥翰手，乘月上南楼。,4
Ming,王翃,其二,春半樱桃萼尚含，中宫初命采金盐。近前公主才能语，置膝亲教诵二南。,5
WeiJin,缪袭,其二,灵旗蔚以焘奡兮，雄戟偈以嵯峨，弯枉矢于狼弧兮，建黄戚于瓠瓜。,0
Yuan,契哲笃,赠墨士,鱼胞万杵成玄玉，应是柯仙得妙传。铁砚毛锥为密友，何时海上别回仙。,4
Tang,朱琳,开缄怨,夫婿边庭久，幽闺恨几重。玉琴知别日，金镜识愁容。懒寄云中服，慵开海上封。年年得衣惯，且试莫裁缝。,2
Yuan,叶衡,其四,玉阶天近露华流，夜久凉风入凤楼。曾把翠云裘进否，上京六月冷于秋。,4
Song,王镃,山中,荣枯皆定数，枉作送穷吟。有色非真画，无腔是古琴。青松秦世事，黄菊晋人心。尘外烟萝客，相寻入远林。,3
Tang,石仲元,句 其一,地连锦野东西去，水接朱川次第来。,2
Yuan,范晞文,题江湖伟观,西湖何处可消愁，快上人间百尺楼。千里山川浮王气，百年形势壮皇州。逋仙宅近梅应古，坡老祠空竹自秋。立遍阑干无限意，六桥歌舞懒回头。,4
Ming,木泾,题树二绝句 其一,隔江遥望绿杨斜，联袂女郎歌落花。风定细声听不见，茜裙红入那人家。,5
Qing,文星瑞,罗定荫魂祠联,庇荫到重泉，胜造就万间广厦；游魂依法座，愿普度一切众生。,6
Ming,王琅,将游吴留别社中诸子,十年风雨几凄其，剩得秋添两鬓丝。青草未捐南去泪，白云频订北归期。山高落日行人小，水尽长天过客迟。回首自知庭藓合，乱蝉衰木为谁思。,5
Tang,丘丹,和韦使君听（一作临）江笛送陈侍御（一作陆侍郎）,离樽闻夜笛，寥亮入寒城。月落车马散，悽恻主人情。,2
Ming,王周,儿征两广临行赠别四首 其一,喜尔今朝握重兵，亲闱拜别亟南征。襟期万里勋名远，琴剑一囊湖海轻。鲁仲尺书平寇乱，子仪单骑振军声。伫看谈笑功成日，奏凯归来话太平。,5
Ming,平显,其二,北极奎章焕，南交使者归。雕题瞻礼乐，象齿贡京畿。听漏趋青琐，停骖解绣衣。上林春色好，官柳正依依。,5
WeiJin,刘琨,扶风歌（艳歌行）,南山石嵬嵬，松柏何离离。上枝拂青云，中心十数围。洛阳发中梁，松树窃自悲。斧锯截是松，松树东西摧。特作四轮车，载至洛阳宫。观者莫不欢，问是何山材。谁能刻镂此，公输与鲁班。被之用丹漆，薰用苏合香。本自南山松，今为宫殿梁。,0
Song,王志道,侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔 其一,幽居无事属山家，闭却柴门日未斜。啼鸟一声惊梦觉，小窗闲坐听蜂衙。,3
Ming,方豪,鸳鸯湖,鸳鸯湖边落日明，荷花十里棹歌清。丈人自折碧筒饮，醉看秦塘海月生。,5
Ming,王褒,养蔬四首为汉府教授王先生作 其一,微雨朝来过，园蔬取次看。韭芽欣土暖，芥荚怯霜寒。畦理高低种，厨供旦夕飧。莫嫌藜藿舍，金玉试春盘。,5
Qing,方中发,将还山与叔兄小愚夜饮,今夜饮君酒，待晓还山去。执手殷勤订后期，惆怅连朝留不住。与君满酌莫推辞，世间万事非人为。举杯试问当头月，明日阴晴知不知。,6
Song,王真人,榴皮题壁 其一,东老回仙跨鹤归，同庵卜筑继其馀。自缘不睹榴皮字，想像祇园蔓草书。,3
WeiJin,韦昭,吴鼓吹曲十二曲 其一 炎精缺,炎精缺，汉道微。皇纲弛，政德违。众奸炽，民冈依。赫武烈，越龙飞。陟天衢，耀灵威。鸣雷鼓，抗电麾。抚乾衡，镇地机。厉虎旅，骋熊罴。发神听，吐英奇。张角破，边韩羁。宛颍平，南土绥。神武章，渥泽施。金声震，仁风驰。显高门，启皇基。统冈极，垂将来。,0
Qing,尹继善,西园小集后花下独坐有怀子才仍叠前韵 其一,幽栖岂是薄功名，厌说林深鸟不惊。白发时陪新弟子，青山也爱旧书生。承欢谁似饶其乐，舍肉还多见至情。料得冰楼无底事，横琴坐对月轮明。,6
WeiJin,潘尼,赠陇西太守张仲治诗①,二八由唐显，财以多士隆。群灵感韶运，理翮应翔风。张生拔幽华，苹蘩登二宫。未几振朱锦，剖符抚西戎。及子仍同僚，赠言贻尔躬。威刑有时用，唯德可令终。,0
Tang,李峤,酬（一作和）杜五弟晴朝独坐见赠,平明坐虚馆，旷望几悠哉。宿雾分空尽，朝光度隙来。影低藤架密，香动药阑开。未展山阳会，空留池上杯。,2
Tang,开成时儒,其二,鹿群相受岂能成，鸾凤终须万里征。何况故乡贫与贱，苏秦花锦事分明。,2
Qing,王炜,酬徐姊郑夫人,已知彤管寄情赊，金缕珊珊改绛纱。隐几尚传康伯母，下帷犹似谢公家。桃笙乍转湘波动，灌树初殷海燕斜。翡翠笔床空作赋，输君相赠有琼华。,6
Tang,吴豸之,阳春歌,帘低晓露湿，帘捲莺声急。欲起把箜篌，如凝䌽弦涩。孤眠愁不转，点泪声相及。净扫阶上花，风来更吹入。,2
WeiJin,湛方生,庭前植稻苗赞（《初学记》作孙苗叶赞）,茜茜嘉苗，离离阶侧。弱叶繁蔚，圆株疏植。清流津根，轻露濯色。,0
Yuan,王吉昌,绿头鸭,貌幽玄。混成法像无边。悟真常、灵明妙用，越骊珠、独耀深渊。炫真圣、穿山透壁，展威风、入地升天。变化多方，神通挥霍，一轮炳耀显孤圆。净洒洒、难握难把，朗朗湛如然。无为相、高低莫测，远近难诠。非空色、亦无二体，显本来、清净因缘。大千界、浑无挂碍，证方寸、拍塞坤乾。究竟圆通，不离不即，堂堂恢廓体翛然。括慧灼、天真至理，悟入奋威权。妙中妙、腾今跨古，无像功全。,4
Yuan,李思衍,天庆宫,紫盖星临北斗躔，金门客去几千年。蒙泉有味见福地，劫火离灰是洞天。尘外仙家山上屋，日边帆影海东船。飘飘云气蓬莱近，五彩飞鸾不用鞭。,4
Ming,毛先舒,秋色,秋色满吴岭，登高四望同。断虹垂木末，残雨过江东。细草还留碧，寒花也自红。昔人高卧处，应在白云中。,5
Tang,李深,其四,稽首期发蒙，吾师岂无说。安禅即方丈，演法皆寂灭。鸣磬雨花香，斋堂饭松屑。,2
Yuan,李廷臣,和书画舫联句韵,榑桑旭日红半壁，草色如天青满帘。入海雀群应化蛤，逐风龙唾或生盐。长云带水连三岛，落月和星转四檐。灵穴怪鳅潮捲尾，山中老兔颖濡尖。仙姬具饭青精细，庖吏储鲜异味厌。翠釜出驼行玉碗，绣帷熏麝启银奁。吹箫公子鸾凰语，击剑将军虎豹髯。郢雪飘飘诗总好，蒲萄滟滟酒频添。酣歌更上层楼顶，万顷波光上下黏。,4
Tang,僧契此,其三,万法何殊心何异，何劳更用寻经义。心王本自绝多知，智者只明无学地。,2
Ming,王之诰,罗汉洞,拾级寻幽处，苔沾屐齿香。露华侵径草，朝旭上扶桑。洞古苍虬合，灯残贝叶荒。焚香一冥坐，身意总相忘。,5
Ming,丁豫,过醴城时奉诏两广求贤作,奉使南来过醴城，春风得得马蹄轻。鸟飞绿树阴中去，人在白云堆里行。巫峡有山千嶂出，湘潭无雨百花明。行行不厌登临倦，欲振荆阳滞璞名。,5
Ming,王錂,刘泼帽,娘行不用多匆遽。料轻绡不远东西。作拂袖介小旦：好古怪。这分明是我小姐身上那春芜的香气生笑介：可知我与你小姐臭味相同哩。。看馀香遍染春衫袂作半露春芜介：看这香罗。其实可爱。。须好护持。敢使他轻遗坠。,5
Ming,王㒜,秋来久与立之不会辱诗见寄,客途连日阻相从，信是高踪未易逢。深院棋声常寂寂，曲阶花影自重重。才因分定生来拙，身为官閒老去慵。拟向良宵赊月色，清樽白下共移舼。,5
Yuan,文质,澹香亭,澹香亭前春可招，雪花千树开璚瑶。溶溶夜色照寒影，二月东风吹不消。昆山仙人天上客，烂醉花阴坐瑶席。仙姝采香云满衣，酒醒但觉春无迹。人生欢乐苦不多，百岁流光若掷梭。古来荣达已尘土，对此不饮将如何！,4
Tang,浩虚舟,木鸡赋（以致此无敌故能先鸣为韵）,惟昔有人。心至术精。得鸡之情。情可驯而无小无大。术既尽而不飞不鸣。对劲敌以自持。坚如挺植。登广场而莫顾。混若削成。初其教以自然。诱之不惧。希渐染而能化。将枯槁而是喻。质殊朴斲。用明不竞之由。状匪雕锼。盖取无情之故。然则饮啄必异。嬉游每殊。伫栖心而自若。期顾敌而如无。日就月将。功尽而稍同颠蘖。不震不悚。性成而渐若朽株。已而芥羽讵设。雕笼莫闭。卓然之志全变。兀若之姿已致。首圆胫直。轮桷之状俱呈。觜利距铦。枳枸之铓并利。是以纵逸情绝。端良气全。臆离披而踵附。眸眩曜而节穿。惊被文而锦翼蔚矣。迷搴木而花冠烂然。虚憍者怀不才之虞。安能自恃。贾勇者有攻坚之惧。莫敢争先。故能进异激昂。处同虚寂。郢工误起乎心匠。郈氏徒惊乎目击。澹然无挠。子綦之质方俦。确尔不回。周勃之强未敌。其喻斯在。其由可徵。驯致已忘乎力制。积习渐通乎性能。是则语南国者未足与议。斗东郊者无德而称。士有特立自持。端然不倚。块其形而与木无二。灰其心而顾鸡若是。彼静胜之深诚。冀一鸣而在此。,2
Qing,王熙,少楼冬月,向夕烟消大地平，海洋扶月上瑶京。山河影射千门静，城阙光涵太液清。霜静高旻流素籁，风微小阁敞新晴。邻钟欲动光初满，萧瑟还惊离别情。,6
Yuan,李祁,御赐恩荣宴,堂吏喧呼拥后先，䌽帘微动八音宣。圣恩汪濊儒臣集，天语丁宁宰相传。翠叶银幡高压帽，玉盘珍果谩堆筵。沾濡拜舞归来晚，马上题诗不记鞭。,4
Ming,王嗣经,其三,邸第高依尺五天，众中谁过李延年。移围夜色娇罗绮，徙队春声散管弦。,5
Yuan,丁鹤年,涵清轩（为慈溪懋上人作）,止水才盈掬，涵空有底宽。玉壶秋影净，金镜晓来寒。落月斜沈白，流霞浅浴丹。上人方宴坐，应向观中看。,4
Song,王伯范,题梅坛,朝喑仗马夕笺天，汉事于今已几年。一片孤忠应尚在，定须耿耿斗牛边。,3
Yuan,何大虚,梅,奇植遗山泽，英姿照古今。醲熏贯三极，贞色照平林。年运神孤王，阴凝力独任。太清涵妙影，元气托芳心。薄雪村村淡，轻烟涧涧阴。苍茫何见晚，邂逅却愁深。南纪开春事，幽情寄碧岑。自怜馀短策，相对发孤斟。,4
Yuan,何中,其二,栖鸟黄昏后，归牛苍莽间。水明疑有月，烟澹欲无山。幽谷元非隐，高人自喜閒。徘徊不能去，莎碧耿荒湾。,4
Ming,王泽,题十八学士图,晋阳天人赤龙子，按剑叱咤风云起。下嫌九土足腥秽，欲将乾坤翻海洗。妖蟆射杀落九重，日月再启光曈曈。十八文星烂奎壁，玉堂高开连紫宫。天生奇才真羽翼，南金大珠何足惜。凤凰笙管宴彤庭，日听四海歌太平。图形更诏丹青手，不独云台画将星。君不见嬴家祖龙坑学士，山下看瓜同日死。阿房壁土未曾乾，草绿宫垣哭秋鬼。,5
Ming,王济,宫词三首 其一,驾幸长春二鼓时，提灯驰报疾如飞。上房供奉忙多少，才拭龙床布地衣。,5
Ming,方维仪,忆金陵诸姊,昨岁长千里，今宵寓楚城。汉宫弹一曲，幕府获千兵。花发留春意，人伤远别情。可怜枝上月，长在子规声。,5
Ming,释大持,秦驻山,山灵曾受始皇鞭，松至而今不仆颠。天为涛吞无北限，地因沙涌有东边。下滩黑剩先秦石，对岸青高旧越烟。非此云牙撑海角，稻畦或恐作盐田。,5
Yuan,吴昌龄,黄钟尾,我劝你好将息这不存不济千金体。再休想那无影无形百媚姿。自去年到今日。曾有甚为盟记。只管𥚃苦思忆。直等得佛出世。可不的乾着你。这相思无尽极。倒不如早收拾。将一段云雨幽期。都付与高唐梦儿𥚃下。,4
Ming,叶槩,龙冈深雨为刑部员外莆田黄常祖题,南望闽关道路长，一抔黄壤在龙冈。三年洒扫谁供事，千里驱驰祇自伤。荆棘丛深春雨后，楸梧树老臈前霜。锦衣得遂归荣愿，陇上焚黄倍有光。,5
Tang,李皓,奉和圣制送张说上集贤学士赐宴（赋得催字）,偃武尧风接，崇文汉道恢。集贤更内殿，清选自中台。佐命留侯业，词华博物才。天厨千品降，御酒百壶催。鹓鹭方成列，神仙喜暂陪。复欣同拜首，叨此颂良哉。,2
Tang,李适,饯许州宋司马赴任,昔吾游箕山，朅来涉颍水。复有许由庙，迢迢白云里。闻君佐繁昌，临风怅怀此。傥到平舆泉，寄谢干将里。,2
Yuan,李谷,宿济物寺。次壁上韵,先王有遗泽，济物榜兹亭。月出乾坤白，云收岛屿青。闲苔封古甃，老柏荫中庭。榒笔还须阁，天悭未易形。,4
Yuan,山主,临江仙,因向山前坟畔过，途荒荆棘仍沟。闲花野草遣人愁。恨烟林下，悄悄见骷髅。难辨僧俗贫与富，未知何代王侯。口中钱被牧童掫。英雄那畔，仰面懒抬头。,4
Qing,尹继善,次孙端人韵送别王次山钟仲恒,金汁江头雨未收，行人欲别意还留。离觞共劝他乡酒，落叶初飞满路秋。一顾空群传冀北，万山何处忆蛮州。知心自是难分手，况值天涯久宦游。,6
Song,丘葵,与汝翔晚行,偶值忘形友，田间步晚晴。四围山木合，一片夕阳明。倚杖数归翮，隔溪闻唤声。行来僧寺歇，又得问无生。,3
Ming,王逢年,梅花落,朔风凄凄洮水阴，羌声半咽清夜沉。征人陇头寄春心，月寒落尽关山深。少妇相思搅离色，梦惊鸡塞秦云白。,5
NanBei,顾野王,饯友之绥安诗,谷风扬暖律，扶旭开馀霭。兰牙被平皋，冰澌泮微濑。悟彼芳岁新，惬此赏心会。丝竹邯郸倡，朋游邺中盖。贡橘伟含滋，仙鲻妙飞鲙。崚嶒眺广岳，浩溔穷溟海。众宾悦礼遇，远俗怀仙爱。操翰本非工，无讥比曹郐。,1
Yuan,于石,次韵徐月卿秋兴,西风渺何许，安处即家乡。社舞邻呼饮，时思礼荐尝。孤灯茅屋雨，落叶石桥霜。鸡黍当年约，谁能继范张。,4
Ming,王㒜,暇日过天宁东院,棋局诗囊在处携，投閒几度过招提。凉分半榻竹风细，香散一帘花雨迷。白石庵中曾读易，碧纱笼外更留题。日斜又别高僧去，笑指前溪作虎溪。,5
Ming,王英,奇和杨之宜春早侍宴朝回之作,紫微天近九门开，玉漏声残禁鼓催。五色祥云依黼座，九重春色照金杯。轻风微逐鸣珂散，细柳低迎仗马回。一曲《阳春》谁和得，凤凰池上待君来。,5
Qing,王韵梅,行香子,闲拂冰弦，闷拂云笺。总无聊、狼藉愁年。黄昏小坐，白日闲眠。叹意阑珊，情萧索，恨缠绵。叶落阶前，烛剪窗边。较心愁、秋水长天。露凝鸳瓦，风扣鱼环。正桂飘香，人憔悴，月团圆。,6
Yuan,李寿卿,南吕一枝花,扑碌碌撞开门外军。不刺刺杀出这城边路。紧防他弦上箭。又则怕失却掌中珠。仔细踌躇。俺父兄多身故。他又把咱家一命图。泪沾洒四野征尘气吁成半天毒雾。,4
Ming,支如玉,酷相思,新柳月痕初坠，恨春鸟、催人起。想盟言、花片随波逝，欲住也、留无计，欲去也、留无计。印旧添新衣上泪，左右拚憔悴。问九峰、桃李曾开未？人远也，书难寄，春尽也，愁难寄。,5
Qing,王时翔,浣溪沙三十八首 其一,消减惟应鹊镜知。压肩浓绿鬓鬟欹。病容扶起淡黄时。碧院无人春寂寂，画楼有燕雨丝丝。药烟影里过相思。,6
Qing,孔宪彝,张诗舲方伯以伏波铜鼓送焦山寺中作诗纪事依韵和之,宝气夜上贯东斗，蛟龙拜舞江声吼。无人知是铜鼓来，但讶虹光满户牖。此鼓流传自峤南，伏波将军手亲叩。斑斓古色青且苍，神物犹存千载后。张公得之桂岭西，万里携归达江口。草堂藏弆多吉金，独此神奇宝永久。兴至摩挲日千百，诗成落笔驱蛟虬。忽思位置焦山巅，径买扁舟载之走。雁堂有鼎属定陶，诸葛鼓左此在右。昔染蛮云瘴雨寒，今依佛火禅镫黝。词坛歌咏诗人豪，寺门镇压老僧守。千秋雅举传名山，真州延安同不朽。,6
WeiJin,棘腆,赠石季伦诗,深蒙君子眷，雅顾出群俗。受宝取诸怀，所赠非珠玉。凡我二三子，执手携玉腕。嘉言从所好，企予结云汉。望风整轻翮，因虚举双翰。朝游情渠侧，日夕登高馆。,0
Qing,文廷式,其四,昔年客京洛，未敢谒膺门。乍枉奇书赠，兼蒙国士论。大云俄辍景，旭日惨将昏。下马他年拜，凭何慰九原。,6
Ming,方弘静,再游冠岩,缥缈藏云壑，霏微浸玉潭。浑沦疑乍剖，山泽适相含。久坐龙应起，频游鹤可骖。不知身万里，便欲挂朝簪。,5
Yuan,孟昉,其四 四月,依微香雨青氛，金塘闲水生蘋。数点残芳堕粉，绿莎轻衬，月明空照黄昏。,4
Qing,王又曾,湘客招同卢敬甫郑镜渟钱萚石探春郊外翼日赴招则湘客他适矣因偕三君出西郭游姚园过真如寺遂至项尚书墓下归途醵饮村店敬甫赋古诗五章余为成五律八首 其一,五色社公雨，上番花信风。春衣单袷换，词客两三同。巷曲鹅黄映，桥回鸭绿通。言过习池饮，好去拉山翁。,6
Ming,王世贞,游白云观遇钟了髻,行散到古院，翛然遇真师。落日澹眉宇，清霜疏鬓丝。饭温初煮石，丹冷旧封泥。嗒坐浑无语，蝉声秋树枝。,5
Song,王观,游侠曲,雪拥燕南道，酒阑中夜行。千里不见雠，怒须如立钉。出门气吹雾，南山鸡未啼。腰间解下聂政刀，袖中掷去朱亥椎，冷笑邯郸乳口儿。,3
Ming,于子仁,海门赋,海门无风波浪宽，海气溟溟蛟龙蟠。六鳌戴山不敢动，平地现出玻璃盘。是时神仙怀大丹，携筇直谒天门关。君心遥遥我心切，脱身幸不生风翰。开元太平民治安，上方神游凌广寒。天风环佩来珊珊，我今追随谁可攀。便当握手凌云端，君骑长鲸我骑鹤，一声长啸非人间。,5
WeiJin,张载,诗,白日随天回，皦皦圆如规。踊跃旸谷中，上登扶桑枝。,0
Tang,还阳子,师诲而饯之,松柏坚且贞，涧水流复清。勿久尘寰间，是非污耳聆。,2
Qing,六十七,其四,节逾大雪曾无雪，日暖风恬景物佳。草际有时犹舞蝶，池边几处尚鸣蛙。牛椆小汛迎旌旆，虎尾深溪蹴浪花。马上频频诫呵护，莫惊番社野人家。,6
NanBei,王秀之,卧疾叙意诗,贞悔不少期，福极固难豫。疾药虽一途，遂以千百虑。景仄念徂龄，带缓每危曙。循躬既已兹，况复岁将暮。层冰日夜多，飞云密如雾。归鸿互断绝，宿鸟莫能去。辍我丘中琴，良由一嗟故。隐沦迹有违，宰官功未树。何用揽余情，恨恨此故路。岂言劳者歌，且曰幽人赋。,1
Tang,何兆,句,芙蓉十二池心漏，薝卜三千灌顶香。,2
Qing,王德元,鲫潭霁月,云脚初收月正悬，寒潭一碧浸长天。珠光荡漾清波里，稳住骊龙此夜眠。,6
Yuan,杜本,送赵伯常归扬州,往年初记抵京师，正类机云入洛时。未说鳌头分赤管，先传马首控青丝。琼楼旧醉家家酒，金刹新题处处诗。此日扬州归去路，锦衣光采照城池。,4
Qing,尹鑴,清心楼。次李牧隐韵,贤豪高咏冠楼端，休道清心阙署颜。一雨沧江今宿客，浮天积翠旧龙山。当年鹤返秋天上，千载骊庄白水间。每愧昔人平地语，登临半日赏清閒。,6
Ming,王养端,都台纪事四首 其一,九五黄宫八百姬，臣工拜舞贺昌期。春回灵囿时颁历，香蔼瑶坛夜受釐。河渭吐吞秦日月，岱华扫荡汉旌旗。清平乐事何由识，柳暗花明出锁迟。,5
Ming,王鸣雷,夜投山寺宿,残钟山半寺，僧在隔溪回。问我何方客，能为清夜来。坐禅移漏转，示法举灯开。报道石桥鹿，月深眠讲台。,5
Yuan,朱清,严峙钓台,谁著羊裘探故人，客星炯炯照天文。严陵矶下桐江水，流到东山一色清。,4
Qing,王誉昌,鹦鹉词,翻为多情损性灵，断魂还认陇山青。何因得证摩尼塔，一卷笼中《般若经》。,6
Ming,方郑作,方卧南窗舍弟古民率尔相访入门不呼遽去书以纪事,令弟兴狂携竹杖，老兄思苦卧藤床。草堂空踏青苔破，萝径难消白日长。应惜萤窗劳笔砚，恐惊蚁穴梦侯王。入门不语悠然去，蝉噪槐阴下夕阳。,5
Ming,王应斗,读贺太保及三昧和尚述水神冯元帅显迹受戒文二首（有序补遗） 其一,昔闻金马祀，今见水龙居。庙显神人迹，僧藏相国书。大都臣水伯，不使乱江鱼。天地一灵物，畴能付子虚。,5
Ming,王翊,送赵文善之湘阴守,前代王孙夙相家，于今出牧向长沙。神龙正喜腾霄汉，天马宁容驻渥洼。江水流澌初阁棹，岳云点雪又催衙。好怀忍向高人别，折赠寒梅驿路花。,5
Qing,九岩中达,题佚,初见清容先眼青，远劳书信泛重溟。德光遍处无高下，天上人间曰月星。,6
Ming,王绂,送高员外省亲归毗陵,握手才相见，论怀未忍违。我方游帝里，君复访庭闱。晓日辞丹陛，春风戏䌽衣。应知到家后，欲别更依依。,5
Tang,曲信陵,句,台笠冒山雨，渚田耕荇花。,2
Yuan,汪铢,挽罗一舟（原注任武进教谕）,怡堂当日宴，谈笑忆惊筵。坐失同庚友，那逢在巳年。文兴人巳老，武进士无缘。赖有河东凤，斯文定永传。,4
Yuan,僧克新,题杭上人芭蕉,山寺春深积雨馀，坐看花影上阶除。新诗吟罢无人到，只向芭蕉叶上书。,4
Song,窃杯女子,鹧鸪天,灯火楼台处处新。笑携郎手御街行。回头忽听传呼急，不觉鸳鸯两处分。天表近，帝恩荣。琼浆饮罢脸生春。归来恐被儿夫怪，愿赐金杯作证明。,3
Ming,王子一,那吒令,朝廷内怨煞。荐贤的叔牙。林泉下傲煞。操琴的伯牙。磻溪上老煞。钓鱼的子牙。人情似啖马肝。世味如嚼蜂蜡。叹纷纷尘事抟沙。,5
Ming,于慎行,雨雪,阴山征战地，雨雪夜霏霏。冻缩胡儿马，寒凝汉将衣。范恭疏勒返，苏武漠南归。颇怪关门柳，春前作絮飞。,5
Tang,李嘉祐,送王正字山寺读书,欲究先儒教，还过支遁居。山阶闲听法，竹径独看书。向日荷新卷，迎秋柳半疏。风流有佳句，不似带经锄。,2
Song,王琪,清辉殿观唐明皇山水石字歌（《宋文鉴》下有应制二字）,皇家四叶恢圣功，天临日烛清华戎。汉条静治洽柔教，老心稽古开神聪。有唐英主称好文，仙毫洒落驱风云。壮哉山水有奇字，焕乎八法存翠珉。自从弃置咸阳道，藓驳烟滋委宫草。天开神赞会休辰，甄收再作皇居宝。如何沦弃三百春，迎逢睿鉴来紫宸。奎钩粲粲光华动，群玉森森气象新。丹籞春妍瑞霭深，文梁藻栋结芳林。鸿翔凤翥径方丈，杯流泉涌蒙亲临。鲰臣荣幸从金舆，钩婉魂惊拭目初。多惭揽笔非清藻，唯庆千龄际帝图。,3
Qing,文昭,其二,时序倏已变，秋岚压接䍦。荒烟迷旧垒，古木暗丛祠。摇落中年兴，渔樵出世思。邮亭渺何许，树杪见青旗。,6
NanBei,江智渊,宣贵妃挽歌,袿襚来尘寂，筵俎竟虚存。云松方霭露，风草已声原。,1
Ming,王秋英,归楚留别梦云,两年欢会梦魂中，聚散人间似转蓬。岁月无情催去燕，关河有信寄来鸿。剑沉延浦光终合，瑟鼓湘灵调自工。他日扁舟寻旧约，夕阳疏影楚云东。,5
Ming,王鏊,其三,小圃今何有，犹闻白雪歌。未论金作谷，聊诧玉为柯。问字人来少，窥檐鸟下多。雪中吾欲去，兴尽奈渠何。,5
Qing,方彦珍,临江仙 看芍药归舟即事,瑞芍亭前红药。丰神嫣媚难描。翻阶凝露不胜娇。香宜罂粟妒，色并鼠姑饶。尤爱魄全明月，晶莹光彻层宵。锦灯千盏唤虹桥。邻舟度新曲，檀板杂笙箫。,6
NanBei,沈满愿,咏步摇花诗,珠华萦翡翠，实叶间金琼。剪葆不似制，为花如自生。低枝拂绣领，微步动瑶瑛。但令云髻插，蛾眉本易成。,1
Qing,殳庆源,元夕寄戴比部金溪先生,郎官芋食最宜男，元夜他乡旧俗谙。大有吉祥欣卜茧，尚余风味互传柑。一天春气银蟾丽，百道镫光火凤含。忽忆去年今日事，归帆初卸酒初酣。,6
Ming,王氏（衡女）,䌽燕二首 其一,方寸明光锦，闺中剪缀工。不须春社到，安坐粉香丛。,5
Ming,叶见泰,古诗赠方希直,吾友方济宁，其人世希生。有如炎燉之雪，曙天之星。平生特立不徇俗，穷年矻矻，惟究心乎羲文周孔之遗经。一旦起作郡，卓然为群黎之怙恃，列牧之仪刑。九原长往不可作，使人思之泫然双涕零。我言济宁今不死，济宁有子字希直，外焉才华已绝世，内焉持敬恒惺惺。往年我谒宋太史，见之座右爱其风。神秀发目光，如月双眉青。太史文章擅中土，东播逾若木，西流入麋泠。每称希直禀间气，旁驰余子犹以清渭临浊泾。太史犹巨钟，而我犹寸莛。我诵芜陋辞，一一为我侧耳听。只今远行不可觌，送入樊笼相过使我洒泪如醉醒。握手尘市中，顾影两蛉。雄文细字塞巨帙，咄哉著述能尔馨。振袂快读不可了，雅辞宏论开心扃。其显遏云汉，其幽通窈冥。赡如戈甲积晋库，奇如盘鼎镌商铭。丽如勾芒青春布花卉，壮如隆丰白日驱雷霆。千流万派怒奔放，终然帖帖趋东溟。顾我敛退余，守口动如蝇。今日得子文，耽诵不暂停。有如赤日途，解渴得楚萍。又如藜藿肠，忽咀五侯鲭。琐琐彼何人，乃工月露形。划然周廷睹巨燎，光影不复窥微萤。嗟哉希直执经太史门，闻礼济宁庭。以文比行行益峻，持以用世不啻如养生之谷粟，济疾之参苓。胡乃避处东海裔，坐阅晦朔雕荛蓂。我欲其为不朽计，铓锷淬砺重发硎。至音讵能秘，锡鸾答和铃。直须上追虞书媲周雅，岂肯下比秦誓方鲁駉。于以作《春秋》之羽翼，为《礼》、《乐》之藩屏。嗟哉载道器，孰谓在世犹刍灵。上帝阅世悯斯文，宁复下取敕六丁。水为江汉星作斗，镌之金石垂千龄。,5
Song,王曾,其五,欲谢君恩却无语，心前笑指赤灵符。,3
Song,僧子兰,太平坊寻裴郎中故宅,不语凄凉无限情，荒阶行尽又重行。昔年住此何人在，满地槐花秋草生。,3
Tang,延禅师,偈,才到洪山便跺跟，四方八面不言论。他家自有眠云志，芦管横吹宇宙喧。,2
WeiJin,湛方生,帆（帆扶泛切。）,彭蠡纪三江，庐岳主众阜。白沙净川路，青松蔚岩首。此水何时流，此山何时有。人运互推迁，兹器独长久。悠悠宇宙中，古今迭先后。,0
Song,丁竦,望州亭（熙宁四年）鼓山铭,鼓屴崱，峰顶特。穷岛夷，頫封域。屏闽东，拱辰北。岁辛亥，帝司赤。竦绅烈，从峭陟。搴若华，揖瑶极。呵蜚霆，蹴鳌脊。披霄根，殚目力。高者仰，深必惕。谨其至，惟古则。,3
Ming,王夫之,夏夜,裛露青林合，微凉生未央。太清平野阔，薄雾远山长。南树惊乌鹊，双星忆凤凰。吹来何处笛，急调欲清商。,5
Yuan,王玠,沁园春 全真家风,不恋功名，不求富贵，不惹闲非。盖一间茅屋，依山傍水，甘贫守道，静掩柴扉。读会丹经，烧残宝篆，终日逍遥任自为。真堪悦，遇饥来吃饭，冷即穿衣。个中消息谁知。自里面惺惺外若痴。且藏锋挫锐，先人后己，和光混俗，岂辨高低。处世随缘，乐天知命，白雪壶中配坎离。时来到，与十洲仙子，同驾云归。,4
Ming,王虞凤,春闺词,融和天气喜初晴，为爱簪花却放针。玉枕梦回人寂寂，瑶琴挥罢院沈沈。绿鸳戏水穿荷影，紫燕衔泥织柳阴。昼静金炉香欲尽，推窗满地落红深。,5
Yuan,李浩,渡巢湖,浩淼连天际，游人纵远眸。青山云外小，赤日水中流。白发蒹葭老，功名萍梗浮。扁舟如一叶，载得许多愁。,4
Yuan,丁鹤年,寄乡亲济阳公①,身远乡情重，途穷客病深。参苓频在眼，桑梓最关心。居简便夷俗，含凄效越吟。自从遭丧乱，辛苦到如今。,4
Yuan,尹志平,凤栖梧,世事无涯何日了。争似忘机，学我归山早。山下林间常独笑。人心未悟谁能到。终日忘言人悄悄。暮去朝来，更没闲烦恼。惜取真阳身内宝。不须服饵容颜好。,4
Ming,王建忠,其二,柏府曾沾柱下霜，何缘画省谬为郎。临岐欲奏巴人曲，笑指南山晚正芳。,5
Yuan,无名氏,脩竹,脩竹深深处，人间俗虑消。时将碧玉调，寄与白云谣。雪乳临风瀹，冰花对佛烧。思君不可见，乘兴动兰桡。,4
Qing,王继谷,感知一首酬李㤅伯先生,乘槎欲访三神山，蓬莱咫尺风引还。炼石五色亦何有，谁信娲皇补天手。山林钟鼎两不成，何如独坐援孤琴。醉折幽兰弹古调，空山寂寞无知音。昨者别兄偶弄指，天风海涛入焦尾。余音袅袅千里闻，谁识天涯有钟子。先生当世推经神，主持坛坫三十春。忽听巴音和白雪，喜舞奚翅登龙门。中散许传《广陵散》，一洗俗耳筝琶新。瓦釜雷鸣奚足论，得一知己死何恨。一弹再鼓忘形骸，孤月寥天印方寸。,6
Qing,王鸣雷,题薄涧寺,古寺僧多别，夕阳当寺门。凿泉通涧底，洗石露云根。鹤老知天事，松孤认地源。菖蒲五月剪，分施近城村。,6
NanBei,刘绘,咏博山香炉诗,参差郁佳丽，合沓纷可怜。蔽亏千种树，出没万重山。上镂秦王子，驾鹤乘紫烟。下刻蟠龙势，矫首半衔莲。旁为伊水丽，芝盖出岩间。复有汉游女，拾羽弄馀妍。荣色何杂揉，缛绣更相鲜。麇麚或腾倚，林薄杳芊■。掩华终不发，含薰未肯然。风生玉阶树，露湛曲池莲。寒虫悲夜室，秋云没晓天。,1
Qing,孔祥淑,汉江舟中,荆门三峡尽，万里送行舟。帆急山俱动，江平水不流。柳舒桃叶渡，花隐夕阳楼。回首碧云暮，开尊对月浮。,6
Tang,萼岭书生,示边洞元①,邂逅相逢萼岭边，对倾浮蚁共谈玄。拟将剑法亲传授，却为迷人未有缘。,2
Qing,王戬,邢州咏怀次少陵自京赴奉先韵,我生天壤间，赋性苦迂拙。清时慕王贡，讵敢说稷契。一编抱膝吟，辄拟向空阔。倦起出户牖，寓目江天豁。速化讵无术，妄念颇执热。窃谓科名中，亦可奋伟烈。每望通籍者，如星欲附月。棘闱一逐队，誓与性命诀。蹉跎竟无成，资身百凡缺。彼苍何荼毒，更尔衣食夺。老亲丘壑志，胡为遭斗穴。祸机发强弩，凶波翻溟渤。相依颂系来，难辞公卿谒。恶名幸逃免，奔走双骭没。五载一敝裘，脱落类旄节。厚颜对时辈，戒门或被绝。驱车身万里，饮泣肠寸裂。因归蓬荜内，息影咏明发。华发映青袍，长年共愁结。篮舆病可御，仙潜指嵽嵲。倾耳谷鸟幽，徐步石径滑。菽水尽欢欣，歌声殷击戛。北窗隔戎马，恍游怀与葛。木叶落洞庭，寒风吹裋褐。饥驱不暇懒，岁暮且复出。箧间世务书，欲上苍龙阙。举家挥泪送，尚冀涸辙活。割爱就畏途，所遇无故物。烟尘汝阳道，有情皆懔栗。村落春不生，鬼瞷悬罄室。夜眠进新炊，蔬齑杂死质。十日抱杞忧，中原怕萧瑟。万人饱草木，安望千头橘。汉廷免租诏，霈泽到白骨。劝籴并发粟，新恩口争述。除夕渡大河，气象回异辙。试临广武望，巨灵蹠突兀。太行亘长云，华彝无断折。淇澳森呼汹，漳流搅勃窣。停骖问邢州，代马翻恋越。邑宰有行役，泥涂耻谁雪。公子蒙招邀，慰我思若渴。自古患难交，圣贤贵有卒。未知主人意，背客潜悲咽。整衣盼京洛，未往心屡折。待诏满金门，兹行戒仓卒。崇高卵易压，羁旅檀可伐。思倚数钜公，清言霏玉屑。欲嫁惜娉婷，不见厕养卒。南国愧妇女，芣苡闲采掇。,6
Song,方信孺,题学宫壁,淮水原同泗水流，东家便是孔家丘。千年源委诗书泽，一日风雷变化秋。劫火不能移突兀，子衿正合勉藏修。相魁自昔称吴蔡，衣钵相传未肯休。,3
Qing,王士祯,题聊斋志异,姑妄言之姑听之，豆棚瓜架雨如丝。料因厌作人间语，爱听秋坟鬼唱时。,6
Song,丘浚,其三,阶上腥臊堆蚬子，口中浓血吐槟榔。,3
Qing,方殿元,征怨,怯把金钱卜，春残不道归。昨宵看月晕，枨触几重围。,6
WeiJin,僧支遁,其二,端坐邻孤影，眇罔玄思劬。偃蹇收神辔，领略综名书。涉老咍双玄，披庄玩太初。咏发清风集，触思皆恬愉。俯欣质文蔚，仰悲二匠徂。萧萧柱下迥，寂寂蒙邑虚。廓矣千载事，消液归空无。无矣复何伤，万殊归一涂。道会贵冥想，罔象掇玄珠。怅怏浊水际，几忘映清渠。反鉴归澄漠，容与含道符。心与理理密，形与物物疏。萧索人事去，独与神明居。,0
Song,万俟绍之,婢态,才入园中便折花，厨头坐语是生涯。不时掐数周年限，每事誇称旧主家。迁怒故将瓯碗掷，效矉刚借粉脂搽。隔屏窃听宾朋语，汲汲讹传又妄加。,3
Yuan,吴当,赠梁道者,江东梁道者，自少学神仙。袖有烧丹术，囊无买酒钱。看云眠白日，对月礼青天。为问蓬莱水，何时似昔年。,4
Ming,方登,偶成,昼长山更寂，无客到柴扉。诗成一叶落，酒醒孤云飞。推窗竹子瘦，把钓鱼儿肥。参透穷通理，谁言吾道非。,5
Yuan,僧至仁,送兴祖庭游会稽,故人别我向何处，岁晏扁舟泛若邪。万壑千岩风雪后，杖藜随处看梅花。,4
Tang,王泠然,汴堤柳（一本作题河边枯柳）,隋家天子忆扬州，厌坐深宫傍海游。穿地凿山开御路，鸣笳叠鼓泛清流。流从巩北分河口，直到淮南种官柳。功成力尽人旋亡，代谢年移树空有。当时䌽女侍君王，绣帐旌门对柳行。青叶交垂连幔色，白花飞度染衣香。今日摧残何用道，数里曾无一枝好。驿骑征帆损更多，山精野魅藏应老。凉风八月露为霜，日夜孤舟入帝乡。河畔时时闻木落，客中无不泪沾裳。,2
Qing,于式枚,其六,旧曲淋铃乐府传，仓琅驿骑望秦川。江花江草愁无极，秋雨秋风梦悄然。青琐华年怀鄠杜，白头遗事说开天。红楼珠箔遥相忆，摧断青春蜀国弦。,6
Qing,王誉昌,舟泊武林城外因忆新安会稽之胜赋呈确庵夫子志别,四月河桥绿酎浓，篷窗歌咏自从容。人间草木馀春梦，劫后湖山又晚钟。学溯考亭开雾障，书探禹穴破云封。重期此后追随处，知在烟萝第几峰？,6
Yuan,卞思义,悯忠阁,登临独上最高层，东北阑干不敢凭。云近蓬莱连复道，天低星斗挂觚棱。悯忠曾葬征辽骨，破暗空存供佛灯。欲浣京尘振衣袂，冷风萧瑟洒炎蒸。,4
Yuan,甘泳,书生,踉蹡趣讲席，读诵斗高声。我亦曾如此，而今白发生。,4
Qing,孔韫辉,桃源忆故人 题瓶中桃花遗画,图中春色浓如许。春只银毫能驻。写出嫩红娇吐。画史乘鸾去。断丝预谶诗人悟。引得泪痕无数。新燕窗前如诉。似说天台路。,6
Yuan,无名氏,浮梁民谣,桃李阴阴六万家，下居民不识官衙。甘棠喜有千年政，美玉终无一点瑕。,4
Yuan,沈右,次留笠泽别业诗,步屧春风里，翛然忘世情。閒门无客到，载酒泛江行。雨过山如染，潮回水自生。鸥沙割千顷，梦不到承明。,4
Tang,邢宇,握槊赋,夫何一枰之内兮。而取之多端。六艺之外兮。其为功乎实难。张四维则地理攸载。背两目则天文可观。不可饰于丹漆。宁假贵于琅玕。物以偫分。故元黄而不杂。斗必遇敌。惟蚌鹬其何欢。彼千变之奚准。任双头之所安。遂使象牙在手。骏骨登盘。为无窍之须凿。故非龟而见钻。且其广凡几分。数不过六。参差宛转。循环反覆。不能者败而成患。故能者养之取福。则犄角相持。首尾俱蹙。形同楚汉。气陵贲育。收七纵之奇功。在一掷于馀掬。或抚䏶而惊盼。或耸身而助速。似临敌之旗鼓。同在师之耳目。率成是而败非。类吉凶之倚伏。多回君子之虑。以实小人之腹。尔乃启行前指。要然自能。经彼策之无算。谓我谋之足徵。岂知夫否终则倾。道非假易。持不竞之微力。乘骤胜之遗累。闭六关而不通。因一子而为质。乃欲速而贾害。翻后时而获利。无以凭陵而憔悴。无以往蹇而自弃。实反掌而变生。亦随手而时异。至若幽人欲寡。智士谋深。不荡其志。以平其心。非独巧于往。遂移情于今。是知行必有恒。事思不久。亹亹经略。循循善诱。或欲退而径前。或谋疾而居后。虽有敌而必应。固无险而不走。或用壮而可攻。或示羸而难扣。不幸灾以矜伐。每终吉而何咎。虽小道而可观。彼多诈而焉有。其故柔非及懦。勇必兼断。聚或一旅。分为数段。始雾委而云集。忽风解以冰泮。皆应物以卷舒。亦从宜而合散。虽触类而则长。维吾道之攸贯。足明夫正而不谲。取又非贪。全同坐隐。斯为手谈。必由理胜。岂非言甘。虽小失其奚爽。亦大来而莫惭。然则终多丧志。吁嗟士兮不耽。,2
Tang,敦煌人作品,其二十 分流泉咏,地涌澄泉美，环城本自奇。一源分异派，两道入汤池。波上青蘋合，洲前翠柳垂。况逢佳景处，从此遂忘疲。,2
Yuan,王玠,百字令 释宗,真宗顿悟，理幽微、了了无言可说。旷劫至今全体具，湛寂元无生灭。拂尘拈花，穿衣吃饭，觌面分明泄。头头皆是，何须特地差别。为言向上家风，纤锋快利，透石刚如铁。三界圆通无所住，随处应机明彻。芥纳须弥，珠含罔象，朗耀悬秋月。寸丝不挂，即同诸佛齐列。,4
Yuan,何中,晓晴,一雨生春色，千山起晓晴。落花萦树转，幽鸟过林鸣。杳杳天如古，茫茫世有兵。开扉小倚杖，沙上草初生。,4
Qing,王嵩高,玉阶怨,班姬辞辇后，纨扇雪霜侵。妾貌那堪惜，君恩良自深。广庭萋绿草，华殿起秋阴。犹胜长门者，空输买赋金。,6
Ming,叶士卿,厓山吊古,海门斜抱大江流，千古乾坤寄一丘。不有真人开日月，谁令遗庙祀春秋。苔封玉籀残僧护，藓蚀金鱼堕泪收。无限英魂招不得，年年空听杜鹃愁。,5
Ming,孔公恂,陪驾幸太学释奠赐宴,圣主崇儒幸辟雍，銮舆晓出大明宫。千官侍从桥门下，三氏趋陪殿陛中。宴赐黄封人尽醉，衣颁文绮宠偏隆。吾家世世承殊渥，祖泽君恩讵有穷。,5
Yuan,吴讷,克复昱岭关寄郑子美待制,鼓角声雄队伍齐，扬兵晓战昱关西。黄金匣动双龙出，赤羽旗开万马嘶。露布不烦诸将草，诗篇还为故人题。沙溪春酒甜如蜜，醉卧花阴听鸟啼。,4
NanBei,张融,箫史曲,引响犹天外，吟声似地中。戴胜噪落景，龙喷清霄风。,1
Song,丘崇,浮远堂 其二,已作垂垂雨，相为澹澹阴。吾徒一笑粲，造物用功深。跬步西山胜，终年梁甫吟。年来赏心处，徒得与君临。,3
Ming,永瑛,中峰亭宴坐,时来秋壁下，趺坐有蒲团。鹿过花遗窦，猿归月绕阑。嗒焉真丧我，隐矣不逢官。入夜风吹鬓，高梧落影寒。,5
WeiJin,伏系之,雪赋,结阴凝雪，皎如帔素。,0
Tang,王勔,晦日宴高氏林亭同用华字,上序披林馆，中京视物华。竹窗低露叶，梅径起风花。景落春台雾，池侵旧渚沙。绮筵歌吹晚，暮雨泛香车。,2
Ming,王阜,题王彦恭山水图,绿水通彭蠡，青山近陆浑。天机吴道子，意趣李将军。野寺依禅寂，岩扉隔市氛。竹摇三径月，柳蘸一溪云。万顷鲸波净，千峰鸟道分。书声度深竹，帘影捲香芸。洗砚鱼初跃，横琴鹤不群。何人访高隐，拂石昼迎薰。,5
Ming,王文启,松雪轩为海昌尤帅赋,元戎高致爱林丘，背郭临江卜筑幽。青松绕屋作人立，白云满山如水流。漫有琴尊来好客，可无简策伴清秋。居官何似居閒好，我亦诛茅碧海头。,5
Yuan,不花帖木儿,绝句,玉楼珠箔晚天凉，秋色依稀满建章。金井梧桐霜叶尽，自随流水出宫墙。,4
NanBei,萧诠,赋得往往孤山映诗,青山照落晖，映远望连飞。仙峰看玉笥，关路视金微。鼓吹声疑尽，香炉烟觉稀。共君临水别，劳此送将归。,1
WeiJin,张载,述怀诗,跋涉山川，千里告辞。杨子哭岐，墨氏感丝。云乖雨绝，心乎怆而。,0
WeiJin,卢谌,答刘琨诗 其一,随宝产汉滨，摛此夜光真。不待卞和显，自为命世珍。,0
Song,王度,其四,樵斧和云斫，渔蓑带雪披。,3
Tang,僧玄奘,题半偈舍身山（在西天）,忽闻八字超诗境，不借丹躯舍此山。偈句篇留方石上，乐音时奏半空间。,2
Yuan,叶兰,奉次镏廷翰太守灯夕韵,溶溶月色下楼台，小玉蹁跹逐队来。灯影高烧珠树合，歌声轻遏彩云回。朱门列第从人玩，金钥重关是处开。太守行欢情烂漫，麾幢夜拥宴蓬莱。,4
Yuan,吴西逸,梧叶儿,韶华过，春色休。红瘦绿阴稠。花凝恨，柳带愁。泛兰舟。明日寻芳载酒。,4
Qing,方正澍,镇海楼次亦云韵,危阑独倚动愁颜，突兀高楼霄汉间。急水与天争入海，乱云随日共沈山。未知婚嫁何时毕，安得帆樯自此还。烟树怜人频望远，一丛东北隐乡关。,6
Song,元居中,风水洞,二洞标奇石，连岩葺宇新。凉生清桂晓，暖涨碧桃春。闲拥东方骑，来寻北陇人。破云拖蜡屐，琢句写霜筠。谭剧频飞屑，歌长益落尘。为探琼巘胜，不记玉觞巡。下客惭长颖，高筵饮德醇。追随到峰顶，疑化九霄身。,3
Qing,于荫霖,其二,徐徐清风襟，皎皎明月烛。羡君修晨昏，萱堂延百福。我登高贤庭，滫瀡闻香馥。无官孰羁身，有书足饱腹。此乐傲三公，可以怡幽独。时来听足音，开径延修竹。,6
Tang,王仁裕,过平戎谷吊胡翙①,立马荒郊满目愁，伊人何罪死林丘。风号古木悲长在，雨湿寒莎泪暗流。莫道文章为众嫉，只应轻薄是身雠。不缘魂寄孤山下，此地堪名鹦鹉洲。,2
Song,毛直方,其四,黄旗纲运牛马走，皂衣追呼鸡狗喧。深傍芦花摇橹去，遥望渔人是水仙。,3
Yuan,李寿卿,混江龙,俺也曾西除东荡。把功劳立下几桩桩。生博的标名画阁常只是舍命沙场。错认他一片尘飞驱战马。那知道三通鼓响报升堂。俺本是个掌三军的帅首。今做了抚百姓的循良。兴学校。劝农桑。清案牍。恤流亡。宽税歛。聚糇粮。也非是我为臣子好出众人先。则待要佐君王稳坐在诸侯上。长享着万邦玉帛。永保着千里金汤。,4
Yuan,吴云,题周伯宁江山送别图,江山天共远，无限别离情。人去长亭在，空余落雁声。,4
WeiJin,周处,围棋赋,命班尔之妙手，制朝阳之柔木。取坤象于四方，位将军乎五岳。然后画路表界，玄质朱文。曲直有正，方而不圆。算涂授卒，三百惟群。任巧于无主，譬采菽乎中原。于是摅妙思，奋玄筹。玩服色，尚骍驹。旅进旅退，二骑迭驱。翻翻马合，落落星敷。各啸歌以发愤，运变化以相符。乍似戏鹤之干霓，入类狡兔之绕丘。散象乘虚之飞电，聚类绝贯之积珠。然后枕以大罗，缮以城郭。缀以悬险，经以绝落。眇望翼舒，翱翔容弈。弯掌南指，情实西射。扬尘奄迹，虽动详悉。或临局寂然，惟棋是陈。静昧无声，潜来若神。抑舒之役，成子之贤也。或声手俱发，喧哗操扰。色类不定，次措无已。再衰三竭，锐气已朽。登轼望辙，其乱可取也。尔乃心斗奔竞，势使挥谦。携手诋欺，朱颜妒嫌。然局不弘席，子不盈卷。秉二仪之极椰握众巧之至权。若八卦之初兆，遂消息乎天文。屈则尺蠖，舒则龙翻。崔嵬云起，巃嵷浪传。崟岑山结，沓如雾分。静若清夜之列宿，动若流彗之互奔。殿未结而算了，隶首不得窥其门。扃覆乱而不惑，斫桑不足识其源。或设死而称枉，皋陶不能治其怨。或巧逸以乐胥，后夔不足以之赞。我云「势貌多以，孰能究传？远来近取，予一以贯」。,0
WeiJin,陈玢,石榴赋,惟木之珍，莫美石榴。擢鲜葩于青春，结芳实于素秋。,0
Qing,仇昌祚,访山居者,不识山阴路，沙明引到门。春来分菊友，雨过长篁孙。卜筑人间远，开樽古道存。红尘殊扰扰，一为憩桃源。,6
WeiJin,庾阐,虞舜像赞,玄像焜耀，万物含灵。飞龙在天，阳德文明。神道虽寂，务由机生。拥琴高咏，寄和五声。玄风既畅，妙尽无名。民鉴其朗，孰测窈冥。,0
Song,孔舜亮,手植桧,圣人嘉异种，移对诵弦堂。双本无今古，千年任雪霜。右旋符地顺，左纽象乾纲。影覆诗书府，根盘礼义乡。盛同文不朽，高与道相当。洙泗滋荣茂，龟蒙借郁苍。毓灵全木帝，钟秀极勾芒。气爽群居席，烟凝数仞墙。阴连槐市绿，子落杏坛香。布露周千尺，腾凌上百常。傍欺泮林小，远笑峄桐黄。屹若擎天柱，森如出日桑。风中雕虎啸，云际老龙骧。直欲惊魑魅，端疑待凤凰。鳞差阙巩甲，干错羽林枪。大节忠臣概，坚心志士方。鲁宫侵不得，秦火纵何伤。宣子休誇树，姬人漫爱堂。松卑虚视爵，花贱柱封王。谁念真儒迹，何当议宠章。,3
Song,王志道,六月八日夜步西湖即事,步绕西湖路，荷盘送晚香。归舟初袅缆，斜月已侵廊。水外钟声杳，风前曲韵长。剨然思远举，逸兴渺难量。,3
NanBei,沈后,答后主附,谁言不相忆，见罢倒成羞。情知不肯住，教遣若为留。,1
Ming,叶聪,吕梁洪,西风将客棹，飞度吕梁洪。地迥云垂野，天低雪满篷。山从丰沛下，水向泗淮通。疏凿诚非易，怀哉大禹功。,5
Tang,白元鉴,抚掌泉,直下碧千寻，蛟龙此隐身。无心能应物，拍手涌如神。夜镜涵星斗，春杯荐藻蘋。终年丹灶下，长给武陵人。,2
Ming,王錂,太师引,趁春风兰若曾随喜。遇书生仓皇趋避。生：嗄。小娘子不认得了。昨日就是小生。敢是一时唐突。小姐和小娘子一定恼我了小旦笑介：好挜卖。谁来恼着你。只可惜那春芜呵。。翻做了湘皋遗佩。那些个赤水还珠。到如今追寻无计。只踏遍芳草萋萋既寻不着。且自回去。小姐一定等我哩。。料香闺盈盈望迷。怎知做满船空载月明归。,5
Yuan,王丹桂,小重山 述怀,猛悟尘劳跳出笼。胸襟多少事，尽成空。逍遥物外效愚蒙。真脱洒，端的好家风。启户对松峰。红尘飞不到，白云中。道心不与利心同。开怀抱，高卧养疏慵。,4
Yuan,王士熙,用袁待制送行韵,青草白沙入渺漫，层层山色旧曾看。赤城晓日霞初起，黑谷晴岚雨未乾。锦帕蒙鞍中使马，宝刀分脍内家盘。不才底事频行役，只合清江把钓竿。,4
Tang,尹鹗,其二,丹脸腻，双靥媚。冠子缕金装翡翠，将一朵，琼花堪比。窠窠绣，鸾凤衣裳香窣地。银台蜡烛滴红泪，醁酒劝人教半醉。帘幕外，月华如水。特地向，宝帐颠狂不肯睡。,2
Yuan,汪珍,迓卢疏斋肃政使,去年幕府雪晴时，诵得齑辛绝妙词。溪树迎人寒欲醒，春阳行处本无私。轮埋当道豺狼避，月到空山魍魉移。白发遗民思旧德，相看绣斧重褰帷。,4
Tang,李敬玄,奉和别鲁王（高祖子灵夔，历五州刺史。）,绿车旋楚服，丹跸伫秦川。珠皋转归骑，金岸引行旃。一朝限原隰，千里间风烟。莺喧上林谷，凫响御沟泉。断云移鲁盖，离歌动舜弦。别念凝神扆，崇恩洽玳筵。顾惟惭叩寂，徒自仰钧天。,2
Yuan,岑安卿,夏夜偶成,雨下山云黑，雨收山月明。凉风蚊蚋散，活水蚓蛙鸣。露顶中庭坐，披衣曲砌行。遥怜荷戈士，触热入占城。,4
Yuan,耶律铸,客中寄怀李先生九山居士,相忆复相忆，登临百感生。河山分野色，风雨混松声。白雁书秋思，苍苔篆古情。如何千万里，独自计归程。,4
Ming,王汝玉,右掖门对雪,东阁旸初起，西山雪尚凝。风沈金铎静，云拥玉楼层。贾谊留宣室，相如卧茂陵。自惭衰朽质，进退两怀冰。,5
Tang,李治,谒大慈恩寺,日宫开万仞，月殿耸千寻。花盖飞团影，幡虹曳曲阴。绮霞遥笼帐，丛珠细网林。寥廓烟云表，超然物外心。,2
Tang,王毂,牡丹（一作王睿诗）,牡丹妖艳乱人心，一国如狂不惜金。曷若东园桃与李，果成无语自垂阴。,2
Ming,牛谅,秋林图题赠旷伯达,回风萧萧吹北林，行云冉冉生夕阴。天寒雁去洲渚净，秋雨龙吟波浪深。飘泊共怜今日兴，画图因见古人心。几时螺子青峰下，深结茅堂更远寻。,5
Yuan,武汉臣,后庭花,感谢你个曲江池李亚仙。肯顾恋这贬江州白乐天。愿你个李素兰常风韵。则这个玉壶生永结缘。双通叔敢开言。着你个苏卿心愿。我虽无那走江湖大本钱。也敢赔家私住几年。,4
Song,刁衎,梦中诗,圣朝文物古难过，何事寒门宠遇多。父向石渠新拜职，子从金殿又登科。须教枚马暂踪迹，堪笑巢由隐薜萝。报国报君何所有，一心待欲枕长戈。,3
Yuan,王中立,其二,归来江令头空白，远道金山泪暗垂。关月自低霜自落，尊前莫唱鹧鸪词。,4
Tang,上官仪,假作赋得鲁司寇诗,隐见通荣辱，行藏备卷舒。避席谈曾子，趋庭诲伯鱼。,2
Ming,王达,梁溪,微波皱绿回轻风，溪流直与南湖通。人家两岸几兴废，鸥影萧萧夕照中。孤桡欲发临溪口，澹烟寂历明疏柳。水清月落正愁人，钟鸣况是僧归后。芙蓉隔溪千里多，白云满窗生薜萝。橹声咿𠵣剪寒月，去去其如离思何。,5
Tang,僧慧能,无相颂,心平何劳持戒，行直何用修禅？恩则孝养父母，义则上下相怜。让则尊卑和睦，忍则众恶无喧。若能钻木取火，淤泥定生红莲。苦口的是良药，逆耳必是忠言。改过必生智慧，护短心内非贤。日用常行饶益，成道非由施钱。菩提祇向心觅，何劳向外求玄。听说依此修行，天堂祇在目前。,2
Song,王蕃,其二,凤凰飞去听箫韶，燕雀群飞想见嘲。记取旧时栖止处，莫教鹰隼误来巢。,3
Qing,毛澄,其二,巍巍天半禁中楼，塞雁高飞过亦愁。贾谊岂无书作饵，袁安空有涕长流。旄星射牖三宫曙，海月随槎万里秋。传说君王自神武，时时含笑看吴钩。,6
Yuan,孔思明,鲁洑口,吴蜀分争事已休，长河依旧碧波流。因寻子敬行营处，芦荻萧萧月满洲。,4
Qing,王邦畿,冬朝访谢氏园林时主人未起留题壁间,积雨解重霄，行寻趁蚤朝。寒林爱初日，扶杖过危桥。梅影无遗叶，溪流有剩潮。向南亭子上，高挂道人瓢。,6
Ming,于若瀛,藤,藤古结为梁，蜒蜿凭云雾。步之时动摇，疑驾彩虹度。,5
Yuan,李冶,摸鱼儿,雁双双、正飞汾水，回头生死殊路。天长地久相思债，何似眼前俱去。摧劲羽。倘万一幽冥，却有重逢处。诗翁感遇。把江北江南，风嘹月唳，并付一丘土。仍为汝。小草幽兰丽句。声声字字酸楚。拍江秋影今何在，宰木欲迷堤树。霜魂苦。算犹胜、王嫱有冢贞娘墓。凭谁说兴。叹鸟道长空，龙艘古渡。马耳泪如雨。,4
WeiJin,刘臻妻陈氏,献春,元陆降坎，青逵升震。阴祇送寒，阳灵迎春。,0
Qing,王荫祜,枯树,浪说三株绕砌罗，连枝憔悴感寒柯。皴霜皮黯冬心在，媚雨条稀老干多。至竟成材关阅历，独怜生意渐婆娑。杜陵诗句兰成赋，一例霜毫忍泪呵。,6
Tang,元稹,咏廿四气诗 大雪十一月节,积阴成大雪，看处乱霏霏。玉管鸣寒夜，披书晓绛帷。黄钟随气改，鴳鸟不鸣时。何限苍生类，依依惜暮晖。,2
Ming,王鼎,送赵天挺归省兼寿墅西先生,墅西丛竹日平安，莺谷鸥汀恣结欢。喜有凤毛三釜养，宁须蝉蜕九还丹。秋风舴艋催飞鸟，冬日斑斓落舞鸾。寿越古稀登耄耋，封从郎署进堂官。,5
Song,湖杓,其二,平生昼里看丘壑，便欲扶筇快赏心。真个溪山在亭外，老坡千古共知音。,3
NanBei,庾信,其二,东明九芝盖，北烛五云车。飘遥入倒景，出没上烟霞。春泉下玉溜，青鸟向金华。汉帝看桃核，齐侯问枣花。上元应送酒，来向蔡经家。,1
Ming,丘弘,崎滩客棹,崎滩石溅浪花浮，画鼓频挝送旅舟。一叶布帆飞似驶，半篙春水滑如油。橹声咿哑惊鸥鹭，客宿光芒犯斗牛。曾羡登仙看李郭，只今若个接风流。,5
Ming,于谦,春寒病中自慰,别离惊岁换，老病怯春寒。脱帻拥衾卧，移书就枕看。暗将归计卜，聊把客怀宽。早晚金台路，东风拂绣鞍。,5
WeiJin,张翼,赠沙门竺法頵三首 其一,郁郁华阳岳，绝云抗飞峰。峭壁溜灵泉，秀岭森青松。悬岩廓峥嵘，幽谷正寥笼。丹崖栖奇逸，碧室禅六通。泊寂清神气，绵眇矫妙纵。止观著无无，还净滞空空。外物岂大悲，独往非玄同。不见舍利弗，受屈维摩公。,0
Tang,卜天寿,五言诗二首 其一,写书今日了，先生莫嫌迟。明朝是假日，早放学生归。,2
Yuan,沈右,其二,江头风浪急，舟小力难胜。一桨归来晚，长林月已恒。,4
Ming,孔闻謤,题佚 其一,夜半缇灰腾素管，晴开仙仗不知寒。三千全备秩宗礼，九五庄临汉代官。箕甸佩鸣金陛月，脆邦香惹玉炉檀。红云队里天皇案，万国嵩呼覆载宽。,5
Yuan,叶保翁,遣怀,繁昌县前白杨树，随处柴门逐水开。可是夜深风露冷，流萤一个度江来。,4
Tang,何元上,所居寺院凉夜书情呈上吕和叔温郎中,庾公念病宜清暑，遣向僧家占上方。月光似水衣裳湿，松气如秋枕簟凉。幸以薄才当客次，无因弱羽逐鸾翔。何由一示云霄路，肠断星星两鬓霜。,2
Yuan,佚名,读项羽传,逐鹿中原志未酬，息兵暂拟割鸿沟。重瞳似舜终何益，三户亡嬴谶亦休。江左岂无秦父老，关中已属汉诸侯。万人一剑都无用，怕见虞姬地下羞。,4
Yuan,吴当,紫霞庵,结茅江水上，霞气护幽居。巳似赤城迥，常疑丹井虚。仙桃承雨种，秋叶带霜书。应得长生秘，晨餐愿乞馀。,4
Ming,王济元,题思亭（并引）,自承遗训莫窥园，云满地亭草满轩。啮指音容还冉冉，伤心风木故翻翻。呼天欲报难为德，阙地何由可徼原。遗泪只今挥令伯，每聆乌鸟一番喧。,5
Tang,宋光嗣,判小朝官郭延钧进识字女子,进来便是宫人，状内犹言女子。应见容止可观，遂令始制文字。更遣阿母教招，恨不太真相似。且图亲近官家，直向内廷求事。,2
Ming,丘弘,长坝乐耕,万事谁能不挂胸，寻求真乐莫如农。一犁春雨秧初绿，数亩秋云麦正浓。击壤同时歌作息，负暄无事坐从容。世人莫漫轻耕叟，曾说南阳有卧龙。,5
Ming,王汝章,寄席心斋,老子斋心与世违，山中春雨药苗肥。骑将鹤去身俱瘦，炼得丹成骨自飞。青简风雷行秘箓，紫绡云雾出仙衣。明年海上金桃熟，并就安期作燕归。,5
Ming,于若瀛,竹粉,新抽翠筱碧于妆，皓质辉辉抱节长。操干未须逢越女，解苞疑是试何郎。痕销乍染三湘泪，素积犹疑五月霜。仆射盘中劳记事，未裁斑管已含光。,5
Qing,卞梦钰,齐天乐 湖上午日,彩云拥退千峰雨。日月并当双五。蒲泛琼卮，丝缠玉臂，竞渡遥同荆楚。门悬艾虎。愿兵辟灵符，尘清烽缕。天台路近，采药人归时正午。风度歌声何许。试问湖山，今可还如古。看小燕新蝉，穿红掠碧，都向景中添句。柳阴低映好放艇，邀凉水凝处。选韵题觞，删去繁箫鼓。,6
Yuan,石子章,金盏儿,这搭儿𥚃花影更幽然。桧柏琐苍烟。则这两桩儿好与人方便。果然是色胆大如天。今夜又无甚星河相间阻。莫不着人月两团圆。我可是清閒真道本。则被你坏了我也无事的散神仙。,4
Ming,王渐逵,焦山,北固称名镇，金焦据世雄。宋唐多纪胜，江汉此朝宗。青壤空淮甸，群山拥帝宫。登临兴不尽，惆怅暮禅钟。,5
Tang,司马扎,古思,春华惜妾态，秋草念妾心。始知井边桐，不如堂上琴。月落却羡镜，花飞犹委苔。门前长江水，一去终不回。,2
Ming,丁焰,挽高峰奇明彦,夫子聊乘化，斯文天丧如。盈庭兰玉秀，连屋圣贤书。素志当经世，俄时乐饭疏。终然失慕恃，我辈但空馀。,5
Yuan,元好问,送曹吉甫兼及通甫,意气羡君豪，怜君屈骑曹。安能事笔砚，且复混弓刀。风雪貂裘暗，关山马骨高。南飞见鸿雁，应为惜哀劳。,4
Qing,丁绍仪,秋夜,指枕人无寐，盈庭月似霜。秋深蛩语大，风静露华凉。壮志随年减，闺愁入夜长。何堪回首处，一雁正南翔。,6
Tang,牛峤,酒泉子,记得去年，烟暖杏园花正发，雪飘香。江草绿，柳丝长。钿车纤手卷帘望，眉学春山样。凤钗低袅翠鬟上，落梅妆。,2
Tang,僧神晏,其二,有曲无弦索，宫商调不同。若人才和得，拍拍尽为龙。,2
Song,太史章,题宴坐石,白云曾罩定中身，石上云归不见人。应有山神常守护，松风时为埽埃尘。,3
Song,王汝舟,翠微峰,尘嚣十里清，秀岭半空插。萦纡疑无路，两石开一峡。豁然见天宇，四顾皆峭拔。入门上石级，伛偻如登塔。悬岩置楼殿，飞栋相匼匝。徐行云影动，低语谷声答。仰视绝壁间，势恐千仞压。侧身过幽谷，洞口若呀呷。仙英去何许，遗像寄山胁。浴池弄清泚，不敢着脚踏。顾余倦游者，一宿借云榻。天风吹夜籁，客兴亦萧飒。幽寻约重来，吾屐当再蜡。,3
Song,文天祥,题得鱼集史评,男儿生作事，豪杰死留名。天运常相禅，江流自不平。百年多险梦，千古有闲评。诸父渊源在，吾犹及老成。,3
Qing,王云锦,庚寅夏次韵答树翁,画省才名久，贤劳出帝畿。桃花平水涨，菜色起民饥。列宿光长烂，春晖近可依。东山休稳卧，霖雨望征騑。,6
Tang,敦煌曲子词,失调名,抛我一身却，自家一身当。归汉路，千万忆，君若在，生之时，不为人，死卿卿，忆着眼中泪落千行。道路遥远。早晚得见回过，黄河水满，过三边。圌上过，不觉水深浅。早去过，日落西下得相见。,2
Song,方大琮,铁庵铭,铁在五金，质粗直贱，精义入神，至贵乃见。夏氏九鼎，百怪消睍；欧冶双剑，紫气射电。人得其精，是谓刚善，为广平肠，为清献面。臣心一寸，臣胆百鍊，神器可镇，佞头可断。铸成脊梁，有真硬汉，蒲省屹立，茅岭踏遍。南都一壁，鬼怕门限，跌扑不破，屈摺不变。元祐全人，阳脉一线，吾师元城，拜读史传。闻过广时，监督卒悍，岂无人心，聚观愤叹。光景常新，风雷怒散，作庵以名，笃信实践。淳祐丁未，中春朔旦，莆方大琮，德润甫撰。,3
Yuan,尹志平,下手迟 义州醮罢劝众,诸缘种种怎生休，万虑纷纷何日息。情忘处、诸缘顿了，意灭时、万虑俱毕。问君能有几多时，犹向人间弄智识。还知恁么便回光，免使临头愁戚戚。,4
Ming,方逢时,赤壁,危矶巀嵲倚高江，人道曹刘旧战场。往事已随寒浪灭，遗堂惟有暮山长。云霞尚带当年赤，芦荻空馀落日黄。欲吊英雄千古恨，渔郎萧瑟弄斜阳。,5
Ming,叶光辅,秋兴,秋树碧千寻，凉蝉叶叶吟。山中少同调，流韵入鸣琴。,5
Ming,王洪,其六,飞旆临丹壑，鸣镳陟紫台。日边双凤下，云里六龙来。宝殿临空敞，璚筵就水开。共誇青琐客，陪宴柏梁回。,5
WeiJin,袁山松,歌赋,朱唇不启，皓齿不离。清气独转，妍弄潜移。或似停而不留，或如疾而不驰。,0
Ming,王琅,东郊晚步用罗季作先辈韵,晚年无好步，出郭祇心伤。行陌多蒿草，高原无白杨。一沟通剑水，百道折循梁。东望愁云切，谁怜麦饭香。,5
NanBei,江孝嗣,离夜诗,石泉行可照，兰杜向含风。离歌上春日，芳思徒以空。情遽晓云发，心在夕何终。幽琴一罢调，清醑复谁同。,1
Ming,王磐,中吕·朝天子,喇叭，锁哪，曲儿小，腔儿大。官船来往乱如麻，全仗你抬身价。军听了军愁，民听了民怕，那里去辨什么真共假？眼见的吹翻了这家，吹伤了那家，只吹的水尽鹅飞罢。,5
Ming,王淮,张道玄天师画降龙图,老龙不识天有数，刚要为霖触天怒。天呼六丁驱下来，不容驻脚天街路。雷神伐鼓云扬旗，火鞭乱打列缺驰。海波起立一千丈，阳侯叫噪冯夷嘻。泥鳅土蟮妖鬼技，侧睨坳洼务得志。那知龙抱九土忧，弭角摧鳞潜出涕。哀哉九土毛骨焦，虾蟆蜥蜴担工劳。尔龙稳稳卧海窟，再莫多事生惊涛。海中虽无五花树，海中绰有宽闲地。朝吐扶桑白日光，暮吞细柳赪霞气。我闻北周是太荒，一团阴气余无阳。何不衔取玉烛上天去，晒破鳌足八极俱辉光。,5
Tang,僧利踪,临行颂三首 其一,我闻过去佛，纵横尽丈夫。示汝真归处，千江月影孤。,2
Yuan,方樗,次吴良贵雪中归韵,匆匆策马出林扉，不及江头揽别衣。霜鹗横秋终可望，雪舟乘夜稍须归。移家未比穷郊具，解带宁怜瘦沈围。耄矣吾翁惭菽水，绕枝乌鹊暮相依。,4
Qing,王士禛,题公㦷苏门图卷,曾学如鸾旨，心怀汲县游。秋清啸台月，竹映百泉流。小隐何年卜，名山一卷收。聊当共嵇阮，把臂向林丘。,6
Qing,丁日昌,有感,一弓小辟读书岩，蔓草疏茅手自芟。敢诩史长才学识，难尝世味苦酸咸。此时说梦终无益，他日知谁果不凡。惟有旧巢双燕子，依依向我尚呢喃。,6
Tang,牛希济,中兴乐（即湿罗衣）,池塘暖碧浸晴晖，濛濛柳絮轻飞。红蕊凋来，醉梦还稀。春云空有雁归，珠帘垂。东风寂寞，恨郎抛掷，泪湿罗衣。,2
WeiJin,竺僧度,答苕华诗,机运无停住，倏忽岁时过。巨石会当竭，芥子岂云多。良由去不息，故令川上嗟。不闻荣启期，皓首发清歌。布衣可暖身，谁论饰绫罗。今世虽云乐，当奈后生何。罪福良由已，宁云已恤他。,0
Song,王汶,其二,在困多促促，长怀特栖者。崔嵬玉山岑，今谁秣余马。朝随涧云浮，暮逐涧泉泻。光仪俨神交，晤言寄心写。食鱼不知肥，采菊不盈把。愿垂白日影，照我蔀屋下。,3
Yuan,杜仁杰,夜宿郓城,残月和灯照弊帷，疏风乘隙入征衣。恰逢远客思归日，正是家人说梦时。,4
Song,王投,三学院 其二,三面松篁簇梵宫，当轩冷砌画屏风。游人试问空门理，云起青山鹤出笼。,3
Yuan,吴澄,赠裴子晋,怪子抛家去，归来非故吾。阅人如水镜，知己慎江湖。宿雨添新涨，春风满旧庐。匆匆又言别，聊为赋骊驹。,4
WeiJin,潘尼,皇太子社诗,太簇协青阳，履端发岁首。孟月涉初旬，吉日唯上酉。我后迩天休，设社祈遐耇。,0
Tang,成都醉道士,示胡二郎歌①,欲究丹砂理，幽玄无处寻。不离铅与汞，无出水中金。金欲炼时须得水，水遇土兮终不起。但知火候不参差，自得还丹微妙旨。人世分明知有死，刚只留心恋朱紫。岂知光景片时间，将谓人生长似此。何不回心师至道？免逐年光虚自老。临樽只解醉醺酣，对镜方知渐枯槁。二郎切切听我语，仙乡咫尺无寒暑。与君说尽只如斯，莫恋娇奢不肯去。感君恩义言方苦，火急回心求出路。吟成数句赠君辞，不觉便成今与古。,2
Qing,毛奇龄,登太白酒楼,太白何为者，夷然醉此楼。千秋狂客去，吾亦此中游。碧柳当轩合，青天入济流。金鱼谁作佩，来往任悠悠。,6
Song,丁持正,碧桃春/阮郎归,几年辛苦捣元霜。一朝琼粉香。云英缥渺曳仙裳。相将骑凤凰。鍧帝乐，酌天浆。千年颜色芳。从兹归去白云乡。碧桃春昼长。,3
Ming,尹根寿,赠黄君晦之 其一,尊酒相逢处，孤村白日寒。如何迁客久，转觉宦情阑。西去庭闱隔，东归道路难。分飞同社燕，掩泪一悽酸。,5
Qing,王昶,青县,将随玉辇向津河，持节重看下楚波。欲上肩舆回首望，水西庄外暮云多。,6
Ming,尤侗,题张德符方瓢册（时刻黄陶庵集）,韩愈高文传李汉，扬雄奇字付侯芭。谁知江夏先生集，又出清河公子家。三径松风常放鹤，一帘谷雨自煎茶。此中图画堪招隐，莫问门前白鼻騧。,5
Ming,方孝标,白头吟,爱妾非徒貌，怜郎不在琴。如何才子意，亦若世人心。犊鼻忘当日，凰音悔至今。始知秦氏女，真识使君深。,5
Tang,王表,成德乐,赵女乘春上画楼，一声歌发满城秋。无端更唱关山曲，不是征人亦泪流。,2
WeiJin,苏彦,柏枕铭,寝贵无想，气和体平。御心以道，闲邪以诚。色空无著，故能忘情。,0
NanBei,刘孝威,独不见,夫婿结缨簪，偏蒙汉宠深。中人引卧内，副车游上林。绶染琅琊草，蝉铸武威金。分家移甲第，留妾住河阴。独寝鸳鸯被，自理凤凰琴。谁怜双玉箸，流面复流襟。,1
Ming,王铎,其六,未可测奇奥，铁牌风雨愁。乘时休离佛，不夜吼高秋。巴岳天根老，邛崃月魄稠。酿花求发绿，世外灏悠悠。,5
Qing,毛奇龄,宿商丘作,弱柳环城细，丛菁被亩繁。春天行宋苑，暮雪度梁园。曲阁飞花冷，寒袍点絮温。清泠池上客，谁与共开尊。,6
NanBei,刘孝先,草堂寺寻无名法师诗,飞镜点青天，横照满楼前。深林生夜冷，复阁上宵烟。叶动花中露，湍鸣暗里泉。竹风声若雨，山虫听似蝉。摘果仍荷藉，酌水用花传。一卮聊自饮，万事且萧然。,1
Yuan,甘立,送孙士元越州经历,江楼酒欲醺，离思乱江云。官舍山阴近，邮亭水驿分。声华当众望，赞画藉多闻。退食须行乐，裁诗孰和君。,4
Qing,王琅,鸡笼积雪,雪压重关冷，江天俨一新。乍疑冰世界，顿改玉精神。瘠壤皆生色，空山不染尘。寒光如可借，书幌历冬春。,6
Ming,王逵,其三,五国城头归梦迟，炎风闽海驻旌旗。閒将荔子劳宸翰，知是天机出孝思。,5
Yuan,倚南海涯,武夷山,武夷山水东南绝，行人往来慕高节。千言万语写不尽，举头一览群峰列。苍松怪石势欲奔，峭壁雄崖怒相颉。中藏万古心，就隐三寸舌。神仙事渺茫，俯仰愧中辍。静观物理总纷纭，只好投簪共樵说。朝从鹿豕游，夜伴溪云歇。芒鞋竹杖任徘徊，长啸高吟恣怡悦。饥餐古桧精，渴饮幽泉洁。我来武夷山，老景成饕餮。烦师借问九曲溪，终南捷径何优劣。,4
Yuan,朱升,得詹田佳城①,风水集詹田，藏川夹石川。遛心垂半世，藏体付千年。海内风尘息，城南灯火偏。亲朋何用哭，含笑入黄泉。,4
Ming,叶向高,出关别江仲鱼,心知惆怅对离觞，一望邮亭十里长。自与江郎黯然别，马头春草是他乡。,5
Yuan,吴哲,夜雪有怀范玉厓叔中朱沧洲孟辩,江南地薄雪并寒，缘江矮屋茅复单。析薪束缊空燎眼，春阳不暖先生槃。田家利酤常苦酸，东家垆头量子宽。山公八斗焉足醉，少须暂解双眉菆。门前柳花飞作团，瑶田珠树森阑干。邹枚僵卧竟不起，对此欲赋谁同欢？南州俊髦陆与韩，躁进误刷凌云翰。售才阮生急一官，肉眼不肯空曹瞒。沧洲渺弥，玉厓巑岏。二仙者流，同余肺肝。进直任公钩，退屑淮王丹。宗儒唱导富儒学，妙斡造化归豪端。乃谓仲尼颜子不死亦易事，忍见后天日月凋双丸。今夕复何夕，三山皆白鸾。我欲邀二仙，授简发漫汗。仙兮素爱我，御风谅非难。戒儿预沽客一石，此醉要吸六合万顷冰壶干。,4
Tang,僧皎然,早秋桐庐思归示道谚（一作该）上人,桐江秋信早，忆在故山时。静夜风鸣磬，无人竹扫墀。猿来触净水，鸟下啄寒梨。可即关吾事，归心自有期。,2
Song,方凤,呈皋羽,依依莲社客，斗酒共相酬。臭味语中得，荣名杯上浮。世情馀百变，吾道合千秋。肯信张平子，穷居但四愁。,3
NanBei,萧纲,苦热行,六龙骛不息，三伏起炎阳。寝兴烦几案，俯仰倦帏床。滂沱汗似铄，微靡风如汤。洄池愧玉浪，兰殿非含霜。细帘时半卷，轻幌乍横张。云斜花影没，日落荷心香。愿见洪崖井，讵怜河朔觞。,1
Ming,王建极,其五,看花兴懒厌追陪，门掩春光强半回。红着树时风已妒，绿成阴处雨犹催。盈盈堆径阿谁惜，款款敲窗若个来。搅得情怀无可奈，呼童且覆掌中杯。,5
Ming,王问,山中晚归,早从溪上发，暮仍溪上归。每共渔樵话，莫言俦侣稀。高松延霁景，残日下山扉。回眺经行处，苍苍在翠微。,5
Qing,尹荣沃,挽彭玉麟联,忆因羞沚屡关情，垒耻憾终天，自远佽金怜失恃；少震神威都丧胆，樗材惭无地，有时请命许登楼。,6
Qing,卜舟,宏仁寺,寥落宏仁寺，尘侵佛自闲。雄碑摩圣迹，古木壮禅关。玉轴函三藏，金躯卧九间。那堪牲牧地，驼马践苔斑。,6
Ming,王廷宰,邺园,置酒娱清夜，西园骛华毂。素月升澄景，微露泫佳木。灼灼芙蓉姿，临波漾轻谷。四顾命宾朋，洒藻竞丰缛。感彼蟋蟀篇，劳生何局促。鼎鼎百年内，欢乐苦不足。列坐进芳醴，弹筝弄纤曲。霓旌绕层阿，凤吹流深谷。遨游及良时，庶以快所欲。,5
Ming,王思任,读铁桥图记,水折三湘里，桥飞百濮间。化民无讼狱，赠客有江山。制铁龙能避，销兵虎自闲。金城方略壮，常镇九疑关。,5
Ming,王淑民,饮酒二首 其一,先生何姓氏，亦复何许人。客固欲知我，圣世之酒民。,5
Ming,王嘉谟,余司隶本甫昆仲共集薛卫尉园亭池上作,画戟森前列，鸣珂集上阑。渚宫坼城畔，翠幄敞庭端。缇骑明村落，簪缨映树檀。灵源二路泻，空翠九门寒。花鸟春将晚，山川雪后看。席移时藉草，觞荐半调兰。选胜何须远，兴言自可欢。凄清鸣涧壑，掩映向衣冠。日永宜酣畅，人幽信旷观。会心还自失，寂寞独凭栏。,5
Ming,王三弼,游白仁崖二首 其一,步入崎岖石径高，山风六月透征袍。岩前久坐无人到，静听松风沸海涛。,5
Qing,允祺,乾清宫侍宴,仙禁初舒一叶蓂，瑞云时向玉阶停。尧尊香满春前举，天语温多醉后听。无限恩光分几席，始知乐事聚家庭。年年此际陪欢宴，四海雍和万类宁。,6
Ming,丘谦之,王伯固邀游赤壁,移尊寻径迹，鼓棹破江烟。感此浮云事，焉知赤壁年。渚风吹水立，山月入窗悬。一片凄凉色，无人不可怜。,5
NanBei,常景,其三 严君平,严君情沈静，立志明霜雪。味道综微言，端蓍演妙说。才屈罗仲口，位结李强舌。素尚迈金贞，清标陵玉彻。,1
Yuan,林泉生,杨柳怨,杨柳愁春江，何事多离别。年年枝上青，日日行人折。安得如桃李，当使人娱悦。,4
Ming,王中,夜坐,岁事行将尽，寂寥无所欢。书灯茅屋静，山月夜窗寒。旅况何曾好，人情愈可叹。乱离虽自苦，垂老值艰难。,5
Yuan,朱德润,送赵季文任湖州录判,百里奉亲官署近，萱堂春早燕呢喃。桃花红似郎君马，杨柳青于从事衫。苕水渔舟烟浩渺，何山书舍石巉岩。莫思杜牧寻芳晚，剩有新诗寄一缄。,4
Song, 贺怜怜,长相思,朝相思。暮相思。朝暮相思无尽时。奉君断肠词。生相思。死相思。生死相思两处辞。何由得见之。,3
NanBei,鲍照,代阳春登荆山行（本集云。荆一作京。）,旦登荆山头，崎岖道难游。早行犯霜露，苔滑不可留。极眺入云表，穷目尽帝州。方都列万室，层城带高楼。奕奕朱轩驰，纷纷缟衣流。日氛映山浦，暄雾逐风收。花木乱平原，桑柘盈平畴。攀条弄紫茎，藉露折芳柔。遇物虽成趣，念者不解忧。且共倾春酒，长歌登山丘。,1
Song,王圭,和人闻雁二首 其一,岑寂夜将半，一声来枕前。无风起群籁，有月在中天。行子梦初断，故乡书未传。不须闻别鹤，冷涕已潸然。,3
Yuan,周密,三衢道中,旧游重过处，倒指七年间。水后人家少，时荒客路艰。雨声愁夜店，云影占春山。景物关心事，无成愧往还。,4
Ming,王家屏,新河,帝遣司空导九河，潮声不断水龙哦。天连吴楚舟航远，地转青徐畚锸多。真有神威通屃赑，遂令氛霭静鼋鼍。禹功千载留遗颂，明月清淮起棹歌。,5
Tang,王建,新开望山处,新开望山处，今朝减病眠。应移千里道，犹自数峰偏。故欲遮春巷，还来绕暮天。老夫行步弱，免到寺门前。,2
Song,王随,忆越州 其一,贺监赐湖名价高，云山吟赏抽江毫。澄波杳渺醉欲去，烟光水月留归舠。,3
Yuan,邾经,吕德叔小小斋,斋居不自大，容此眇然身。汎览乾坤内，俱为逆旅人。,4
Tang,浙东众诗人,鲍防《云门寺济公上方偈序》 缺名《斑竹杖偈》,护性维戒，扶身在杖。动必由道，心无来往。,2
Yuan,汪宗臣,吊鹤集诗句,有鹤在林，翙翙其鸣。风雨所漂摇，求其友生。不狩不猎，麾之以肱。宛其死矣，宁莫之惩。英英白云，毋金玉尔音。如可赎兮，实劳我心。,4
Ming,方应选,过顺昌喜霁,行行逢旭日，爽气马头开。暗水分畦界，轻云护石苔。鸟啼风定树，花落雨前台。偶驻长松下，香脂拂袖来。,5
Tang,宋昱,日暮碧云合赋,夕望兮见碧云之出岑。过太液。拂上林。配藜四施。掩映千寻。混苍苍之正色。垂漠漠之轻阴。西陆月弦。南山风落。轻浓象似。倏忽龙蠖。集高议之台。连寓直之阁。亭亭广陌。异公子之飞盖。裔裔长空。如美人之卷幕。遂能不远仙宅。来游帝乡。无心而生。自浮洛以徼瑞。感化而动。乃干吕而呈祥。同君子之出处。均至人之行藏。故吾侪从政之暇。观此而一咏一觞。已乎已乎。余未始兮可量者也。,2
Ming,孔胤植,次韵和李东岳,翩翩使命识贤王，恪共由来循旧章。曾羡真传明禹范，自惭馀系接殷汤。海东霁日承春意，燕峤晴云映雪光。微末敢云同祖德，依然三命自循墙。,5
NanBei,萧统,晚春诗①,紫兰叶初满，黄莺弄始稀。石蹲还似兽，萝长更胜衣。水曲文鱼聚，林暝雅鸟飞。渚蒲变新节，岩桐长旧围。风花落未已，山斋开夜扉。,1
Yuan,何失,其二,饮酒莫啜醨，结交当求知。论人先论行，相马不相皮。一谄余何敢，三谗亲亦疑。投身入屠钓，犹胜坐书痴。,4
Tang,元阳子,其五,青龙逐虎虎随龙，赤禽交会声噰噰。调气运火逐离宫，丹砂入腹身自冲。,2
Qing,王太岳,过百泉新庄留题便去,半生奔走穷南北，四海无家著归客。欲寻丘壑聊放情，来买百门泉上宅。药畦竹町喜粗具，白水苍葭更闲僻。映帘芳草看罗生，绕砌流泉分细脉。北山郁郁屏障开，云气漠漠穿窗来。阴厓冒雨采石发，仄径步月循兰陔。素琴书卷此堪托，故乡何必黄金台。几时拂衣来濯足，高枕一任年光催。,6
Yuan,李士瞻,赠贡泰甫先生牙笏诗,象简霜凝重，苍髯雪色新。转输劳算用，报答费经纶。扶病朝明主，临轩问老臣。此时江海上，人已厌风尘。,4
Song,万俟咏,雪明鳷鹊夜慢,望五云多处春深，开阆苑、别就蓬岛。正梅雪韵清，桂月光皎。凤帐龙帘萦嫩风，御座深、翠金间绕。半天中、香泛千花，灯挂百宝。圣时观风重腊，有箫鼓沸空，锦绣匝道。竞呼卢、气贯调欢笑。暗里金钱掷下，来侍燕、歌太平睿藻。愿年年此际，迎春不老。,3
Ming,左国玑,赠赵将军,老将摇征旆，提兵出汉家。几年闲豹略，万里渡龙沙。驿路村村雨，边城处处花。幕南无战马，终日醉闻笳。,5
Song,方孝能,福唐元夕三首 其一,街头如昼火山红，酒面生鳞锦障风。佳客醉醒春色里，新妆歌舞月明中。,3
Song,王齐愈,其五 戏成六首,酒中愁说人留久。久留人说愁中酒。归梦要迟迟。迟迟要梦归。旧衣香染袖。袖染香衣旧。封短托飞鸿。鸿飞托短封。,3
WeiJin,何晏,斫猛兽刀铭,徒搏不兵，作戒宣丘。用造斯器，螭兽是刘。制禽允良，昏明亶时。永釐厥后，蠲民之灾。,0
WeiJin,梅陶,怨诗行,庭植不材柳，苑育能鸣鹤。鼓枝游畦亩，栖钓一丘壑。晨悦朝敷荣，夕乘南音客。昼立薄游景，暮宿汉阴魄。庇身荫王猷，罢蹇反幻迹。,0
Ming,方豪,赠写真孙木峰,洞庭客子天边来，木峰访我读书台。平生百念尽销歇，惟有好画心未灰。长松高卧南风清，幅巾氅服神思宁。呼毫为写麋鹿相，儿童不识惊仙灵。殷勤相送石溪渚，长揖分携无一语。但索狂吟满意归，宁计黄金漫相许。依然挽袂酌一斗，山月已照棠陵口。重开画影笑相看，尽讶三人同酌酒。,5
Song,包恢,其二,我坐深山底，炎凉总不知。任他人正闹，嗟世事无奇。菽尽欢难遂，芹思献尚迟。荐堂终万里，还许走相随。,3
Tang,李峤,甘露（一作泉）殿侍宴应制,月宇临丹地，云窗网碧纱。御筵陈桂醑，天酒酌榴花。水向浮桥直，城连禁苑斜。承恩恣欢赏，归路满烟霞。,2
Yuan,李道坦,山中苦寒歌,深山苦寒弗可居，门前积雪三尺馀。阴崖一夜石脱骨，寒溜万瓦冰垂须。道人冻卧山之麓，暮爇松明煮溪绿。山阴孤棹期不来，梦入幽崖闻折竹。征西将军持短兵，驰马夜渡黄河冰。关东诸将面欲裂，严光独钓桐江雪。,4
Yuan,汪广洋,小孤山,海门第一关，苍翠五云间。阴雨蛟龙出，晴天鹳鹤还。江声舂夜寂，草色带春殷。欲往临危顶，因之望故山。,4
Tang,朱庆馀,上江州李史君（一作员外）,起家声望重，自古更谁过。得在朝廷少，还因谏诤多。经年愁瘴疠，几处遇恩波。入境无馀事，唯闻父老歌。,2
Ming,王褒,送裴孝感归省,都门霜落雁南飞，官舍萧条独忆归。淡月疏星辞帝阙，乱云高树近亲闱。渊明对酒心犹好，杜甫能诗趣不违。闻说邑人相候久，高堂莫恋老莱衣。,5
Tang,僧慧寂,偈 其一,法身无作化身作，薄伽玄应诸病药。啀喍闻响拟嗥吠，焰水觅鱼痴老鹤。,2
Tang,李端,山中期吉中孚,行人路不同，花落到山中。水暗蒹葭雾，月明杨柳风。年华惊已掷，志业飒然空。何必龙钟后，方期事远公。,2
Song,王寀,题紫团山三十六景 南极园,清徵有逸仙，畴昔下南极。紫气远成图，照此太白域。芝田手所耘，地灵亦知啬。云根一十八，斸握安可得。惟馀乱峰间，乔林竦寒色。,3
Yuan,石盏德玉,赚煞,往常我回雪态舞按柳腰肢。遏云声歌尽桃花扇。从今后席上尊前腼腆。末云：就将小生的马。送大姐回去。请上马。做递鞭科：正旦唱：更做道如今颠倒颠。落的女娘每倒接了丝鞭。末云：小生多备些钱。送与妈妈。必然容允。正旦唱：咱既然结姻缘。又何须置酒张筵。虽然那爱钞的虔婆他可也难恕免。争奈我心坚石穿。准备着从良弃贱。我则索你个正腔钱省了你那买閒钱末梅香张千随下。,4
Yuan,李庸,和西湖竹枝词,六桥桥下水流东，桥外荷花弄晚风。郎心似水不肯定，妾颜如花空自红。,4
WeiJin,谢万,七贤嵇中散赞,邈矣先生，英标秀上。希巢洗心，拟庄托相。乃放乃逸，迈兹俗网。钟期不存，奇音谁赏。,0
Ming,王梅,县斋杂咏,我爱来安县，依然太古馀。居人尽茅屋，长吏或柴车。里巷多弦诵，山溪足畋渔。疏慵更何事，高枕午窗虚。,5
Yuan,方积,田中爵,家爵不入山，野鼠不恋屋。爵来食我苗，鼠来食我粟。一日食一斗，十日食一斛。斗斛日空虚，鼠爵焉得足。,4
Tang,李荣,咏兴善寺佛殿灾①,道善何曾善，言兴且不兴。如来烧赤尽，惟有一群僧。,2
Song,王初,立春后作,东君珂佩响珊珊，青驭多时下九关。方信玉霄千万里，春风犹未到人间。,3
Tang,王棨,风中琴,虚檐来晓吹，横榻有瑶琴。暗报青蘋叶，潜生绿绮音。数声随籁去，馀响入堂深。徽假大王按，弦因少女吟。如筝飘阁上，似瑟鼓江浔。若与钟期会，还知天地心。,2
Yuan,李庭,溪行（《诗家鼎脔》卷上作冬日山村）,枯木扶疏夹道傍，野梅倒影浸寒塘。朝阳不到溪湾处，留得横桥一板霜。,4
Qing,王苹,西山田家产一卫田主夺归不适于乘有邻之旁邑姑借乘须臾往还五百里秘不言主鬻诸屠邻闻同往赎刃矣始言卫状感赋,有卫骎骎技千里，羁绁不受高双耳。识其技者欲得之，千里之技死于是。呜呼无用全天年，士信知己诎知己。浩荡九衢十丈埃，庞然黑白行且止。,6
NanBei,王僧孺,朱鹭,因风弄玉水，映日上金堤。犹持畏罗缴，未得异凫鹥。闻君爱白雉，兼因重碧鸡。未能声似凤，聊变色如圭。愿识昆明路，乘流饮复栖。,1
NanBei,萧子良,后湖放生诗,释焚曾林下，解细平湖边。迅翮抟清汉，轻鳞浮紫涧。,1
Ming,王应鹏,除夕,美人相见不相忘，为惜年华感叹长。百物岂皆金作铸，一冠原以铁为梁。人于竹叶情无极，月到梅花夜未央。云外忽闻双雁度，正疑消息过衡阳。,5
Qing,王渭贤,挽曾国荃联,奏绩冠中兴，惊闻鹤驭遐升，四海苍生齐坠泪；爱才徵夙愿，记取龙门亲炙，一官青眼独关情。,6
Ming,王骥,追颂山总兵（山云）,捷音屡报九重闻，哀讣俄惊惨客魂。旅榇已归千里月，灵祠犹拥万山云。威留细柳将军令，泪堕穹碑太史文。幸有亚中贤守相，礼严祀事赞元勋。,5
NanBei,沈炯,六府诗,水广南山暗，杖策出蓬门。火炬村前发，林烟树下昏。金花散黄蕊，蕙草杂芳荪。木兰露渐落，山芝风屡翻。土高行已冒，抱瓮忆中园。谷城定若近，当终黄石言。,1
Qing,于觉世,感怀和家兄回狂韵,十年作赋客心违，独倚危楼啸落晖。《天问》有词愁莫对，奚囊得句满方归。画中诗意云生岫，醉里良朋月傍扉。何日乘风当破浪，监州不设蟹初肥。,6
Ming,叶春及,其四,苍池流碧玉，传是汉离宫。霸气千秋尽，文轺五岭通。市槐风转绿，坛杏雨沾红。即事成今古，青山满越中。,5
Yuan,李源道,虎丘,吴山名胜处，独说此林丘。人去剑留迹，僧来石点头。苏台千古月，萧寺几番秋。岩壁寒泉响，辘轳声未休。,4
WeiJin,卞范之,无患枕赞,器物多祥，君子攸宜。有去有取，庆合患离。觉寐枕玩，功用全施。,0
Qing,戈铭献,扫叶楼联,作叶与叶想，作非叶想，作非叶即叶想，庶几乎扫叶；有凉之凉时，有不凉时，有不凉之凉时，是故曰清凉。,6
Ming,于成龙,戊午监试楚闱作,皓月悬明远，奎光映素秋。瑶图五老献，玉署众英俦。桂影天香发，卿云瑞气浮。末员微效职，为国广薪槱。,5
Tang,僧利踪,其二,观音与文殊，示我常飞动。吾今已归真，触处皆无用。,2
Ming,王钝,彭泽忆古,五柳今何在，孤城夕照间。折腰羞为米，矫首赋归山。出岫閒云懒，投林倦鸟还。岁寒篱下菊，犹有傲霜颜。,5
Ming,王氏（衡女）,金吾公忤珰削籍南还舟中感慰,驿路萧条怯问津，行囊检拂旧缁尘。故园松菊犹无恙，归卧牛衣谷水滨。,5
Yuan,僧惟则,其二,雨嶂烟峦翠欲流，天开图画万山头。凌霄阁上凭阑意，留与他年说旧游。,4
Yuan,武汉臣,么篇,好着俺俄延。熬煎。眼晕头旋。有口难言。兀的不送了我也这一搭儿平原。他那𥚃褪后趋前。俺这𥚃意马心猿。几时得共宿同眠。若天公肯与人方便。成就了一世姻缘。若是风亭月馆谐莺燕。但得他舌尖上甜唾。才止住这口角头顽涎。,4
Yuan,李文蔚,初问口,俺也曾那草坡前把滥官拿。则俺那梁山泊上宋江。须不比那帮源洞𥚃的方腊。你将我这蝼蚁残生厮救拔。我把哥哥那山海也似恩临厮报答。从今日拜辞了主人家。绰着这过眼齐眉的枣子棍。依旧到杀人放火蓼儿洼。须认的俺狠那吒。,4
Song,《靖康小雅》作者,太学生徐公（揆）,欃枪腾光，遂勃太阳。六龙不翔，昧昧八荒。公欲挟飞，再丽咸桑。怒发烈烈，力镌暴羌。白刃亘野，视犹猬芒。凛凛之气，虽死不亡。,3
Yuan,王约,题周曾秋塘图卷,泛泛澄波绿满池，横塘风景四时宜。鸳鸯鸂鶒贪嬉戏，春去秋来总不知。,4
Yuan,王畦,其六,久矣维摩误色空，愧无长翮溯晨风。空岩长笑一回首，又在扶桑东复东。,4
Yuan,李文蔚,金盏儿,我这𥚃抢起折支巾。拽起夜叉裙。杨衙内做见搽旦科云：姐姐休怪。我来迟了也。正末做𢲔杨衙内科云：哥也。唱着喏去。做打杨衙内科：杨衙内打觔斗科：正末唱：拳着处早可扑的精砖上盹。燕大云：你打死他了也。正末云：哥。你休怕者。唱：看那厮眼朦胧正着昏。我将这大拇指去那厮人中𥚃掐带云：主人家有水将的些来。唱：。新汲水那厮面皮上喷。杨衙内做叹气科：正末云：哥也。他不死哩。唱：那厮热拖拖的才出气。杨衙内舒身科：燕大云：他早翻过身哩。正末云：他怎么肯死。唱：那厮他跌躞躞的恰还魂。,4
Song,于石,次韵赵德舆,人生渺如寄，天地一蘧庐。无酒喜留客，有钱多买书。敲冰时煮茗，踏雨晚挑蔬。抱道空忧世，年今四十馀。,3
Yuan,王祯,堈碓,杵臼搜奇作碓堈，米翻堈滑恣舂撞。铁笼木末装全杵，皮护篘材倚半腔。频作低昂身与共，惯成踏蹑足须双。近随文轨通南北，不独铿鍧在楚邦。,4
Yuan,王丹桂,凤栖梧 寄同道,世事纷纷何事苦。死去生来，轮贩无停住。有幸高真开法宇。引人同上无生路。路上行人当听属。属付虔诚，念道忘思虑。清静功夫昭且著。无生路上常相遇。,4
Yuan,和卓,题第一山,独眺东南第一山，丹崖翠壁冷云间。题诗为避元章老，且听泉声阁笔閒。,4
WeiJin,曹摅,答赵景猷诗,泛舟洛川，济彼黄河。乘流浮荡，倏忽经过。孤柏亭亭，回山峨峨。水卉发藻，陵木扬葩。白芷舒华，绿英垂柯。游鳞交跃，翔鸟相和。俯玩璇濑，仰看琼华。顾想风人，伐檀山阿。存彼鱼人，沧浪之歌。邈邈沦漪，滔滔洪波。大道孔长，人生几何。俟渎之清，徒婴百罗。今我不乐，时将蹉跎。荡心肆志，与物无瑕。欢以卒岁，孰知其他。,0
Song,于石,次韵徐月卿秋兴,西风渺何许，安处即家乡。社舞邻呼饮，时思礼荐尝。孤灯茅屋雨，落叶石桥霜。鸡黍当年约，谁能继范张。,3
Song,尤袤,入春半月未有梅花,枯树扶疏水满池，攀翻未见玉团枝。应羞无雪教谁伴，未肯先春独探支。几度杖藜贪看早，一年芳信恨开迟。留连东阁空愁绝，只误何郎作好诗。,3
Qing,于卿保,和许赤城立秋感怀,主宾风雅似陈徐，共向苏门乐隐居。闲径苔痕新雨后，小栏桐影早秋初。读书志欲同君实，献赋心还鄙《子虚》。更有述怀新句好，赠予郑重比琼琚。,6
Qing,丁绍仪,新秋杂感次和邹寿泉韵,落叶满原野，江风入小楼。水痕千里月，蛩语一庭秋。世事正多故，身家难自谋。去来无顾虑，输与海天鸥。,6
Tang,僧栖白,送禅师宗极归玉峰,背郭去归宿，头陀意颇浓。鹤争栖远树，猿斗上孤峰。夜戍经霜月，秋城过雨钟。,2
Tang,邻道场人,货丹吟,寻仙何必三山上，但使神存九窍清。炼得绵绵元气定，自然不食亦长生。,2
Tang,牛希济,其三,渭阙宫城秦树凋，玉楼独上无憀。含情不语自吹箫。调清和恨，天路逐风飘。何事乘龙人忽降，似知深意相招。三清携手路非遥。世间屏障，彩笔画娇饶。,2
Yuan,王士云,赠地理人,知君再世挟囊青，我亦能知造化情。好在主人方寸地，渠家代代有公卿。,4
NanBei,虞通之,赠傅昭诗,英妙擅山东，才子倾洛阳。清尘谁能嗣，及尔遘遗芳。,1
NanBei,僧惠休,杨花曲三首 其一,葳蕤华结情，宛转风含思。掩涕守春心，折兰还自遗。,1
Qing,王德溥,其四,羽化登仙闻有术，诗成幽邃见还稀。山前无复输田种，林下何缘看鹤飞。寂寞荒坡浇酒盏，凄迷寒雾袭人衣。西湖从尔称高士，十里南屏念所依。,6
WeiJin,陆彦声,诗,相思心既劳，相望脰亦悁。,0
Tang,择禅师,因道吾指夹山寻师颂,京口谈玄已有名，吾山特地涉途程。虽云法眼无瑕翳，争奈真人掩耳听。参学须参真心匠，合头须诈不劳聆。此来更欲寻师去，决至应当暂改形。道友当年深契会，老僧今日苦叮咛。特报水云知识道，半秋孤月落花亭。,2
Ming,王畿,游石堂庵次白玉蟾旧韵,扁舟泊向九溪湾，青壁迢迢过石关。可是王猷馀兴在，隔林啼鸟下秋山。,5
Tang,司马扎,送友人下第东游,出门皆有托，君去独何亲。阙下新交少，天涯旧业贫。烟寒岳树暝，雪后岭梅春。圣代留昆玉，那令愧郤诜。,2
Qing,王贞仪,登焦山,峰势长江矗，涛飞天外声。潜虬能护法，徵士独留名。塔宇金山寺，人家铁瓮城。凭高一耸目，东望海云平。,6
NanBei,王枢,古意应萧信武教诗,朝取饥蚕食，夜缝千里衣。复闻南陌上，日暮采莲归。青苔覆寒井，红药间青薇。人生乐自极，良时徒见违。何由及新燕，双双还共飞。,1
WeiJin,徐广,秋赋,于时招摇西建，天高气清，飞霜凝洒，悴叶飘零。高风萧条以遐振兮，游云掩翳而罥林。昆虫随阳而坏穴，鹰隼顺阴而威棱。,0
Tang,僧灵一,同使君宿大梁驿①,旌旗江上出，花外捲帘空。夜色临城月，春寒度水风。虽然行李别，且喜语音同。若问匡庐事，终身愧远公。,2
Qing,方榖,三峰台春望,杰阁临衢道，楼高足振衣。三峰当槛出，一水抱城归。麦浪连天白，桃溪映日绯。砚池连笔架，相向觉氛稀。,6
WeiJin,徐广,钓赋,投芳饵于纤丝，洒长纶于平流。,0
Qing,方薰,僧庐古柏,遮檐黛色青濛濛，攫拿有物如乖龙。撑庭老柏枝干古，顽苔剥蚀洼其中。冰霜饱饫阅岁代，元气不伐烦神功。荒陬独立空群木，山僧因树为茅屋。历劫多看桃杏红，深阴长覆袈裟绿。日暮踏枝病鹤来，柏子细落青成堆。回飙起籁流梵呗，海月倒影横香台。高柯向人意偃蹇，颇似失地形低徊。讵知造物非厚尔，匠石拂拭孤根摧。我歌殷勤一相慰，莫如樗栎全尔材。,6
Tang,李澄之,秋庭夜月有怀,游客三江外，单栖百虑违。山川忆处近，形影梦中归。夜月明虚帐，秋风入捣衣。从来不惯别，况属雁南飞。,2
Ming,释大居,月,无心孤月似相知，一度开窗一度思。常是梅花枝上白，黄昏直到五更时。,5
WeiJin,李充,风赋,寻之莫见其终，迎之莫知其来。四方为之易位，八维为之轮回；游聚则天地为一，消聚则六合洞开。,0
Song,方一夔,其二,百折飘香路，千攒叠翠乡。断桥人蹬藓，低树女梯桑。泊店风烟静，问途山水长。新归愁复去，伫立转苍茫。,3
Ming,王九思,夏日楼居漫兴（三首。） 其一,一榻高楼上，萧然野兴存。雀喧邻树晚，雨暗寺钟昏。问字儿能读，耽诗客共论。吾生真可乐，俯仰任乾坤。,5
Qing,文干,出古北口至狼窝泛却回射堂漫赋,山馆无人慰寂寥，寻春不见思迢迢。花如隔雾开林囿，柳巳含烟映野桥。辇路沙平初过雨，塞河水浅亦生潮。流连光景酬霜鬓，款段经行廿里遥。,6
NanBei,李谐,江浦赋诗,帝献二仪合，黄华千里清。边笳城上响，寒月浦中明。,1
Yuan,朱升,题方山楼,易称坤静德能方，楼对方山拱画堂。突兀仙居雄里闬，淋漓华扁照楣梁。青山滚滚开书帙，余庆绵绵列笏床。老子个中无一事，翠屏松竹共苍苍。,4
NanBei,刘遵,七夕穿针诗,岁月如有意，情来不自禁。向光抽一缕，举袖弄双针。,1
Song,王操,洛阳春,帝里山河景莫裁，就中春色似先来。暖融残雪当时尽，花得东风一夜开。艳日绮罗香上苑，沸天箫鼓动瑶台。芳心只恐烟花暮，閒立高楼望几回。,3
Yuan,李延兴,早过五门,霜白掖楼晓，寒鸦城上啼。微云阊阖外，斜月建章西。忧国心常切，成功计转迷。十年京阙下，贫病尚羁栖。,4
Song,王稷,大涤洞天留题,山深九锁路逶迤，坡仙骨朽名不磨。秦皇塞海堕渺茫，汉殿拂云今嵯峨。洞府有真扃地户，玉泉飞瀑来天河。此山神造寿国脉，庇民洪福方滋多。,3
Tang,王严,和于中丞登越王楼,雉堞临朱槛，登兹便散愁。蝉声怨炎夏，山色报新秋。江转穿云树，心闲随叶舟。仲宣徒有叹，谢守几追游。,2
Yuan,僧梵琦,赠江南故人,煮茗羹羊酪，看山驻马檛。地椒真小草，芭揽有奇花。塞月宵沈海，边风昼起沙。登高望吴越，极目是云霞。,4
Yuan,王圭,送汪叔志赴省试,才撤秋闱棘，香名动地传。初无三献事，竟作一鸣先。抱独遗经在，妍精坐席穿。品题归月旦，徒步起菑川。秀擢江南日，群空冀北年。倚门占鹊喜，同社羡鹏骞。圣代方尊士，诸公急荐贤。修程须努力，莫后祖生鞭。,4
Yuan,孟汉卿,四门子,这的是严霜偏打枯根草。哎哟。正跌着我这残病腰。一会家疼一会家焦。想钱财莫不是无福消。一会家疼一会家焦。我将这神灵祷告。,4
Song,尹瞻,澹山岩,岌嶪元化精，崭岩大块坼。骇若盘古时，呀然巨灵擘。状怪呕风雷，势邈吞山泽。寒暑中外分，居僧甘窟宅。,3
Tang,李夐,恒岳晨望有怀,二仪均四序，五岳分九州。灵造良难测，神功匪易酬。恒山北临岱，秀崿东跨幽。澒洞镇河朔，嵯峨冠嵩丘。禋祠彰旧典，坛庙列平畴。古树侵云密，飞泉界道流。从官叨佐理，衔命奉珍羞。荐玉申诚效，锵金谅有由。郊原照初日，林薄委徂秋。塞近风声厉，川长雾气收。他乡饶感激，归望切祈求。景福如光愿，私门当复侯。,2
Qing,僧大须,暮雪,日夕北风紧，寒林噤暮鸦。是谁谈佛法，真个坠天花。呵笔难临帖，敲床且煮茶。禅关堪早闭，应少客停车。,6
Ming,王渐逵,寄玉山陆晋川明府,晋川吾所慕，欣慰玉山岑。论心频过访，抚景共登临。爱尔清新句，浇予磊落襟。未须嗟吏隐，供俸待词林。,5
Tang,李益,罢镜,手中青铜镜，照我少年时。衰飒一如此，清光难复持。欲令孤月掩，从遣半心疑。纵使逢人见，犹胜自见悲。,2
Tang,李光朝,新浑仪赋,国之神器。名之浑仪。法天之象。知天之为。虽考古以作则。亦维新而成规。琢璿为衡。范金为盖。其状则小。其用则大。南极北极。正其端隅。上规下矩。正其外内。缭绕黄道。环回紫宫。斗居其北。日起其东。别度数于分寸之内。点星象于毫釐之中。处动而能静。妙同乎造化之意。寂无以为有。用拟于阴阳之功。有象必见。惟幽是通。乃知近能则远合。下正则上同。因之以言宝历。遂乃授乎人时。以通天下之志。以断天下之疑。违之则失。信之无欺。圣也智也。念兹在兹。四时以之咸序。万物以之攸理。弦望之候不𠌤。寒暑之期可纪。测天地之否泰。知阴阳之终始。述作固称于帝王。司存乃归于太史。猗此成器。为国之宝。通幽洞微。赞我皇道。,2
Qing,六十七,倒挂鸟,美质天然著绿衣，来从吕宋见应稀。啄馀丹嘴慵无语，锁向金笼困不飞。中立羞随凡鸟列，倒垂却与众生违。细推物理诚难解，欲起张华问化机。,6
Tang,包贺,其二,棹摇船掠鬓，风动水槌胸。,2
Qing,尹推,挽尹生（商柱）,既有同宗谊，年来又比邻。依依频见访，款款觉相亲。须发犹无变，生涯不甚贫。那知便奄忽，令我谩悲呻。,6
Ming,史锦林,轻罗小扇扑流萤,恰好穿针罢，追凉下小亭。偶携新制扇，轻扑乱飞萤。挥处圆如月，流来炳若星。乍翻双袖翠，合背一灯青。飘忽光难定，翩跹步未停。好风原可借，腐草亦通灵。雅趣今宵得，欢声隔院听。纱囊声贮满，移照案头经。,5
WeiJin,郑丰,答陆士龙诗四首·中陵,瞻彼中陵，兰英猗猗。允矣君子，乐且有仪。沈仁育物，玄聪镜机。德充闱庭，名逸南畿。祁祁俊友，言酌言依。（一章）鼓钟于宫，百里震声。亹亹令问，归我伟贞。厥振伊何，骏奔以惊。厥问伊何，民胥以宁。有鹤在阴，非子谁鸣。我有好爵，非子孰盈。（二章）潜龙遁初，有凤戢翚。王犹未泰，彝伦错违。皋门重辟，资尔启扉。庶绩适斁，非尔焉绥。翼翼京宇，俟尔攸晞。民之胥望，如渴如饥。（三章）德音来惠，覆玩三周。沈润渊洞，逸藻云浮。结心所亲，曷变曷渝。路隔津梁，一苇限殊。终朝之思，三秋是踰。爱而不见，兴言踟蹰。（四章）,0
NanBei,陆倕,其五,奠采贻诰，器币有章。紊维既弛，绝典还光。庭陈宿设，阶列周张。礼充羁偶，物盛员方。,1
Yuan,危希尹,糊窗短歌,峨眉影动半轮月，巫峡山头看晴雪。只愁梦里见梨花，一夜海风吹石裂。波浮洞庭光玲珑，五纤剪水描秋空。丈夫壮志在皎皎，俗子毡帐徒重重。盘鸦字出人未识，影不摇红灯照席。三年刻楮正自泠，乞巧何能逢七夕。,4
Song,方士繇,升山即事,一径西风里，闲房客未归。砌苔侵野屐，林叶上秋衣。黄卷经心懒，青纶入梦稀。还书报妻子，莫厌故山薇。,3
Tang,朱湾,逼寒节寄崔七（崔七，湖州崔使君之子。）,闲庭只是长莓苔，三径曾无车马来。旅馆尚愁寒食火，羁心懒向不然灰。门前下客虽弹铗，溪畔穷鱼且曝腮。他日趋庭应问礼，须言陋巷有颜回。,2
Yuan,于立,寄卢益修,山中旧屋近如何，想见凉云长薜萝。剡水舟回应载雪，山阴帖在可笼鹅。相思坐使岁华晚，顾影空怜月色多。惆怅何人赋《招隐》，淮南桂树不胜歌。,4
Ming,尹洁,题佚,宝剑号龙泉，碧落紫气蟠。一为司空得，声价如丘山。穷通信有时，丈夫莫摧颜。但愿醉不醒，长歌留世间。,5
Ming,王粹,其三,六十功名叹劫灰，岁时人事两相催。思归梓里心如醉，忆别黄堂首重回。圣世自知容懒散，清时谁谓弃庸才。关心争似忘机好，归去榕阴卧钓台。,5
Tang,王起,东郊迎春赋（以立春之日备礼东郊为韵）,我皇则铜浑而有伦。应木德之惟新。展东郊之盛礼。出左个而迎春。所以先庚有秩。旧典攸遵。将钦承上帝。而敬授于下人者也。于是法驾铿锵。严城翕习。见太史之先谒。知勾芒之已及。都人士女。候彩仗以骏奔。文物声明。拥彩华而鳞集。莫不听玉漏而雷动。赴灵坛而岳立。于是辟重门。遵九逵。服苍玉。载青旗。草木之萌。必因兹而动矣。原野之蛰。亦自此而启之。展圣容之穆穆。引天步之迟迟。有翼有严。不徐不疾。百辟陪乘。千官扈跸。遵皇衢而却转。度青门而迥出。八銮振响。随解冻之和风。五辂腾辉。映丽天之迟日。东郊之中。肃穆会同。俎豆莘莘而骇目。衣冠楚楚而鞠躬。祥云为之郁霭。佳气为之葱茏。青帝克禋。必来顾而来享。元穹广覆。何自西而自东。当是时也。四遐纵观。五福来备。瞻圣皇之回轮。知太昊之整辔。登台者渐乐。击壤者咸遂。莫不荷煦妪于阴阳。感温仁于天地。夫然。则跂行可以不夭。根著可以渐苞。异逆暑之吹豳。空闻乎德肃于火。殊迎寒于旁磔。何足以礼行于郊。则知和气熙熙。盛容济济。必苍龙之整驾。当青鸟之司启。握金镜而明王道。调玉烛而昭国体。莫不在迎春之盛礼。,2
Ming,王廷干,春雨登楼,吴中羁客感年华，江上风流胜习家。向圃轻烟含柳树，隔廉疏雨湿梅花。,5
Song,王汶,水心先生墓下作,排云上殊庭，备物俨神道。含酸步逶迤，积疹思遐漂。乘风来帝旁，驾说落穷岛。百圣集会期，万化资斧藻。瞻前凤漂漂，顾后龙矫矫。宝璐列中华，韶音被夷獠。肃肃阙里墙，萋萋墓林草。谁尸两楹梦，而复悲一老。曩余稚养蒙，今日幸茹蓼。超然欲径陈，窅尔竟虚抱。育德德何成，果行行何造。沔彼江海流，不纳此行潦。青松露珠团，怪石紫烟绕。千年万年垂，封树等穹昊。,3
Tang,王季友,观于舍人壁画山水,野人宿在人家少，朝见此山谓山晓。半壁仍栖岭上云，开帘欲放湖中鸟。独坐长松是阿谁，再三招手起来迟。于公大笑向予说，小弟丹青能尔为。,2
Yuan,申屠衡,周玄初祈晴诗,寥阳之阙天皇居，百灵拱卫群真趋。羽人神游居为舆，招摇御气凌空虚。九关洞起光县珠，绿章封奏人间书。吴田潦淫三月馀，吴淞决防连具区。春苗荡溺无遗株，吴民业业忧为鱼。上天好生哀冥愚，羽人稽首帝曰俞。廓除霾噎开天衢，蛟龙伏藏黑蜧诛。有秋芃芃还土腴，人无菜色国有储。羽人有道神明俱，手持玄纲旋斗枢。紫云为舄丹霞裾，蓬莱清都随所如。琳宫载敞虞山隅，为予分驻飙轮车。,4
Qing,丁澎,见燕,杏叶新阴拂女墙，风吹小燕过池塘。相期定似逢寒食，乍见争如说故乡。弄影不教沾柳絮，衔泥何惜点琴囊。双栖并翅真怜汝，愁杀卢家春昼长。,6
Qing,方士淦,伊江杂诗 其一,浩浩伊江水，春来浪拍天。南山插云里，北岸近城边。沃土原宜谷，疏流可溉田。岂烦权子母，多费水衡钱。,6
Yuan,李公明,宿水北,此日苦易感，那堪秋气清。最怜今夜水，只是旧时声。败屋若无主，新功属后生。悽悽出门去，不是有离情。,4
Yuan,宋无,送僧还天目,瓶锡乱峰西，藤萝昼掩扉。山藏翠微寺，僧向白云归。梵寂风沉磬，禅深雪到衣。想曾行道处，猿鸟共忘机。,4
Qing,王紫绶,酬张元公中丞自秦抚移豫见怀,八郡诸侯百二同，秦中才罢又天中。河流犹带东西陕，云气忽来大小嵩。梁苑楼台新挂月，隋堤杨柳细摇风。信陵食客多如许，座左犹云待老翁。,6
Tang,李治,五言过楼岩寺,旋騼登雪岭，飞旆驻香城。路盘高下骑，峰回出没旌。云衣缝涧户，霞绮织山楹。飏刹移虹影，携风引梵声。岫馥炉烟合，岩悬叠溜萦。空结笼檐网，虚谷响台铃。簇野千丛暗，长河一带明。散望禅林外，方弘拯溺情。,2
Song,王琪,咏玉蕊花,玉蕊生禁林，地崇姿亦贵。散漫阴谷中，蓬茨复何异。清芬信幽远，素彩非妖丽。苍烟蔽山日，琼瑶为之晦。岁久自扶疏，岩深愈凝邃。请观唐相吟，俗眼无轻视。,3
Ming,尹晛,挽柳眉岩,悃愊因天资，聪明出等夷。沈潜闽洛学，疏析坟典疑。何意登庸日，还闻殄瘁诗。迂生曾觌德，追忆倍伤悲。,5
Ming,王夫之,哭李一超,鶗鴂春先逝，龙蛇斗未开。容头馀子在，匕首酒人灾。白发摇风木，丹心亘夜台。报恩无意日，留取劫前灰。,5
Tang,毛大仙,卦歌,水马为妻婿，不久下泉乡。命里妨头妻，再得口天娘。,2
Yuan,李材,过黄陵庙,黄陵庙前湘水绿，天寒渔郎唱巴曲。沙棠舟上月苍苍，翠蛟白蜃江茫茫。似闻清愁五十柱，万里鸿飞枫叶暮。神鸦翻舞祠门开，珠裳玉袖沾莓苔。玄猿昼啼薜萝影，赤鳞夜去芙蓉冷。北渚泪痕斑竹纹，南风哀思苍梧云。山头古桂秋露碧，山下江流岂终极。荒凉揭车杂杜衡，灵风自吹烟雾旌。轻帆晚向芳洲泊，聊荐蘋羞奠兰酌。沅有汜兮湘有沱，洞庭水落生层波，徘徊独咏骚人歌。,4
Yuan,邵亨贞,客舍早春,下榻荒村夜，挑灯传舍春。江湖为客处，花鸟隔年人。世事随时变，风光几度新。天涯芳草绿，想见故溪滨。,4
Yuan,释文信,古娄顾仁山于其所居植竹数百本竹中作亭日消摇其间乃署其亭曰竹逸于乎古之贤者必有寓若顾君寓于竹不亦贤乎哉为赋诗一章以赠之,时维青阳，彼花竞英。雨雪飘飘，我竹青青。于彼竹中，曰构我亭。我琴既弦，我酒既清。以遨以游，以乐我情。岂不尔思，于焉孔宁。君子之心，惟以是贞。,4
NanBei,徐德言,破镜诗,镜与人俱去，镜归人未归。无复姮娥影，空留明月辉。,1
Song,王宗贤,九锁山路口,九锁山深隐洞天，一峰柱耸现云巅。从兹可达栖真境，透入青霄会众仙。,3
Tang,僧本寂,偈,学者先须识自宗，莫将真际杂顽空。妙明体尽知伤触，力在逢缘不借中。出语直教烧不著，潜行须与古人同。无身有事超歧路，无事无身落始终。,2
NanBei,萧子良,游后园,托性本禽鱼，栖情闲物外。萝径转连绵，松轩方杳蔼。丘壑每淹留，风云多赏会。,1
Qing,王撰,哭外舅鹿城顾大宗伯（丙戌死难温州江心寺。）,闽岭衣冠拥殿墀，偏安犹见汉威仪。驱车海峤看传檄，拜表江关始出师。万里弓刀空报主，一船棺椁仅从儿。灵旗夜雨归何处，指点文山异代祠。,6
Yuan,邾经,走马灯,清时何事及宵征，人马萧萧夜向明。历块风前微有影，衔枚月底寂无声。一身转战三千里，数骑看为百万兵。待得烧灯佳节过，烽烟永息贺升平。,4
Yuan,贝琼,灵鹫十景① 其一 莲花峰②,乱云交霮䨴，孤石疏岧峣。地识金仙隐，岩看玉女朝。香炉贫秀色，太华并高标。恐有峨眉雪，千秋尚未销。,4
Ming,王逢,简任子良县尹,儒雅南陵尹，归吴赋遂初。画传韩干马，羹煮季鹰鱼。柳暗凝香阁，花交织翠裾。能令两童子，为我导行车。,5
Ming,尹铉,野暝,野暝鸦投树，山春绿满坡。响村砧杵远，啼月杜鹃多。杯深妨酒量，愁至恼诗魔。花絮随风尽，年华鬓上过。,5
NanBei,北周宣帝,歌,自知身命促，把烛夜行游。,1
Yuan,周南老,苏仙岭,直上山上力欲竭，山上白云扫不得。一帘松影扫风清，几杵钟声敲月白。煖炉炼他元道丹，寒泉洗我心头热。三百甲子我当归，莫把归期空自说。,4
Yuan,李思衍,彭城,一水渊渟绿不波，四山玉立碧嵯峨。城头刍石黄楼赋，台上风云赤帝歌。竹帛有香豪杰在，山河无恙废兴多。男儿要作千年调，戏马台高石可磨。,4
Ming,王弼,分咏江令宅送屠元勋之南京,三朝丞相老词臣，淮水西边旧卜邻。飘播未妨青鬓好，往来惟见碧山春。花亭竹榭当时主，牧雨樵烟异代人。君过青溪应吊古，好诗端为谢溪神。,5
Ming,王玺,鲁山独秀,鲁山突兀树城东，峭壁崚嶒倚太空。常惹白云来顶上，每衔红日过天中。俯看二水如襟带，远觑三山隔华嵩。揽胜閒来舒眺望，恍疑身到紫微宫。,5
Yuan,王士熙,寿刘邢公,诏下金銮第一厅，春风湛露宴趋庭。嘉辰又绂苍麟角，仙侣同骖白鹤翎。卫武高年犹入相，韦贤老日只传经。崆峒列有长生诀，杖几凝香酒半醒。,4
Qing,方京,薤上露,薤上露，日出晞。朝槿花，日暮萎。微物转瞬间，人生谅如斯。彭祖帝尧民，亦复同所归。服食求神仙，仙成竟何时。守道以待终，令名庶可垂。,6
Ming,王英,夜泊淮河北岸,曲岸风涛静，收帆夜泊舟。潮声随月上，波影带星流。为客独千里，思家尚百忧。通宵暂成寐，归梦到南州。,5
Qing,王尔鉴,观峄山牧牛歌,牧儿驱牛晓满峄，群牛乱石横山脊。起者伏者石如牛，卧者立者牛如石。忽然扣角一长歌，南山白石纷坡陀。腰间插斧口吹笛，头戴笠子肩披蓑。醉眠芳草松风下，饮犊归来月在野。借问世上悠悠儿，谁似山中牧牛者？,6
Song,王之望,怀李相之,李子通家旧，人门孰与侔。胸中足今古，皮里贮阳秋。尊酒怀清致，关山隔俊游。江城携手地，春色黯离忧。,3
WeiJin,郭璞,其九,采药游名山，将以救年颓。呼吸玉滋液，妙气盈胸怀。登仙抚龙驷，迅驾乘奔雷。鳞裳逐电曜，云盖随风回。手顿羲和辔，足蹈阊阖开。东海犹蹄涔，昆仑蝼蚁堆。遐邈冥茫中，俯视令人哀。,0
Qing,孔尚任,送牧堂上人游五台,层崖翠接尉蓝天，百太清风待皎然。古雪难消山北面，春莺懒到寺东边。经色渡水何妨湿，衲袖穿花更觉鲜。不比人间行路苦，离情也废一宵眠。,6
Tang,王仁裕,题麦积山天堂①,蹑尽悬空万仞梯，等闲身共白云齐。檐前下视群山小，堂上平分落日低。绝顶路危人少到，古岩松健鹤频栖。天边为要留名姓，拂石殷勤身自题。,2
Tang,僧契此,其六,由贪沦堕世波中，拾却贪嗔礼大雄。直截凡情无所得，圆明寂照汝心宗。,2
Song,王奕,和罗隐诗再题多景楼,老了英雄费了吟，鹿儿化马不消寻。死生寿夭苍生命，治乱存亡上帝心。嶓冢西来山叠叠，焦金东望海深深。眼前参透坎中画，始识恒河只寸涔。,3
Tang,僧栖白,寄南山景禅师,一度林前见远公，静闻真语世情空。至今寂寞禅心在，任起桃花柳絮风。,2
Qing,王昶,就庄为座主陈文勤公别业感赋,凭栏徙倚日将斜，蠹壁苔扉百感赊。疏柳千行空蘸水，残梅数树偶余花。湖山一路诗人境，竹树三朝宰相家。搔首长安车厩地，软红何处问堤沙。,6
Qing,仇瑞麟,丙辰下第遣怀,试罢归来强自支，梦魂常向棘闱驰。榜花待放因缘浅，宫桂难攀为数奇。际遇穷通天分定，文章得失寸心知。几多佳兆俱成幻，不信神明亦我欺。,6
Ming,王直,其二,曙阙严钟启，宵衣促漏催。云移宫扇彻，风度御香来。剑履群公侍，簪裾万国陪。小臣瞻盛美，稽首颂康哉。,5
Ming,叶槩,湖州天宁寺,菰城官暇扣禅关，兰宇萧条屋几间。石上苔深双塔峙，山中昼永一僧閒。梅风酿雨春长在，野树巢乌晚自还。昨日篮舆曾过此，不知人世有尘寰。,5
Song,王伯庠,和潘良贵题三江亭韵,使君不受二毛侵，杖屦逍遥得胜寻。拨遣簿书聊永日，登临山水亦何心。残梅堕雪垂垂白，弱柳摇春淡淡金。倚瞩大江供一笑，几多襦裤在讴吟。,3
Ming,王良佐,实甫观察以即事诗见示时高属亦得大雨喜而赋此即和元韵寄赠,四魂十顶旧诗草，忧事恒多乐事少。腹中空洞何所有，却悔当年食字饱。画饼射影狐含沙，辛螫悲时鹪集蓼。欲变韶濩谐郑声，譬彼石田学种稻。凤翔千仞览德辉，岂与流莺斗簧巧。河鲤嘘气翼云腾，宁与小鲫伏潢潦。嵎夷海国古瘴乡，韩苏窜谪缘未了。去年秋君赴端州，我到高凉春尚早。同是芷兰摇落人，贾生痛哭屈枯槁。君持大纛出广熙，民歌来暮争盼祷。赤眉铁胫燄鸱张，手示清乡急就稿。我言匪情大谲悍，蝄蜽昼行日不杲。奸状终归禹鼎铸，鬼蜮难逃秦镜皎。军中一范兼一韩，撼树堪笑蚍蜉眇。谁知野烧吹又生，蜂虿有毒勿谓小。攻盗保盗两纷歧，缙绅鄙贱逾隶皂。欲靖萑苻除博簺，筹饷已叹强弩杪。农桑工艺次第举，执柄毋令太阿倒。初整团防次户口，要使游民一律扫。院开教养息邪淫，富既可保庶亦保。武侯治蜀詟凶顽，温公入洛嬉童媪。今年疫厉颇为虐，禊祓誓将不祥澡。疫魅未祛旱魃乘，劳劝空谈稼穑宝。偶晴辄乾雨辄溢，翻讶天公不善帱。禽狝草宅习故常，安得椒馨宁胡考。凿渠浚洫茫弗解，妄将灾祲怨穹昊。中泽惨闻哀雁嗷，泮林难变鸮音好。绥建高兴飞白云，君心则忡我心悄。回首乡邦饥警传，凶岁子弟肆乱扰。海南大吏鉴覆辙，荒政每与寅僚讨。雨旸时若荷天庥，敢谓石能补大造。高文典册世罕比，眼中落落人半老。,5
Qing,王之杰,挽张百熙联,长我三月，订交念年，患难每关怀，回首京华如昨日；才痛伯兄，又悲老友，典型空怅望，伤心江上对春风。,6
Tang,王绩,其九,避暑长岩东，萧条趣不穷。密藤成斗帐，疏树即檐栊。槿花碍前浦，荷香栏上风。寄言覆苔客，无事果园中。,2
Qing,王士禄,庭梅,索笑怜窗晓，流光照砌春。那须江上见，宛似弄珠人。,6
Qing,丁玮,其三,陆沉今又叹神州，相对何堪尽楚囚。正忆北朝庾开府，暮年词赋动乡愁。,6
Yuan,王钝,过直沽,直沽东望海茫茫，北运当年亿万粮。吴地广收新䆉稏，燕云难护旧帆樯。潮生海月人烟静，浪捲秋风水气凉。苇屋野人垂泪说，雕梁画栋久成荒。,4
Ming,文震亨,其二,尚食宫监住直庐，退閒丞相府中居。貂珰一样中常侍，三日湖头打饭鱼。,5
Tang,石镇,洞庭张乐赋（以八音克谐天地充满为韵）,昔帝轩出震。用率大戛。三才以贞。万人以察。战蚩尤于涿鹿之墟。登飞龙九五。张咸池于洞庭之野。舞元鹤二八。遂使素女缄瑟。昭文辍琴。埙篪协韵。笙磬同音。始铿锵以拊石。终訇隐而摐金。雷出地中。以成奋豫之象。风行水上。油生子谅之心。包混茫之广大。含元气之高深。不知不识。顺帝之则。无视无听。至道之极。三月忘味。思在齐而攸闻。七旬格苗。非得隽而为克。所以事与时并。名与功偕。偫方既睦。庶尹允谐。且如硕人褎然。万舞在前。秉翟奕奕。象九奏于钧天。后夔爰至。三步既次。夹振跹跹。率百兽于厚地。谅人神之在和。何匏竹之足备。况乎皇上降衷。以符德充。理七音于周雅。歌五弦于舜风。仁亲是务。车轨攸同。信敷草木。泽被昆虫。在坑谷而何有。与帱载而齐功。故得万属宅心。四夷修款。音无惉懘。义取观盥。闻正始之颂声。足诫盈以持满。空歌诗以献赋。若窥天之以管。,2
Yuan,林景英,日出入行,朝出扶桑来，莫入虞渊去。胡不缓驰驱，百岁一朝暮。,4
Song,释妙普,山居,心法双忘犹隔妄，色尘不二尚馀尘。百鸟不来春又过，不知谁是住庵人。,3
Yuan,王冕,忆王子正,雨重杨花落，春深杜宇悲。交情惟有我，朋友更言谁？云冷东山屐，尘埋北海碑。夜来茅屋下，酸泪为君垂。,4
Ming,王渐逵,南安寓馆,不寐起良夜，星河步院东。露寒朱鸟影，春满祝融宫。双阙天应近，孤城山更重。回思朝徔日，残月恰闻钟。,5
Ming,王济元,龙津驿问程,夜泊龙津驿，西风落雁愁。半衾浑似水，圆月渐如钩。雨雪三驰阪，关河七易舟。晚来问行客，前路尚悠悠。,5
Song,方千里,忆江南,春色暮，短艇舣长堤。飞絮空随花上下，啼莺占断水东西。来往燕争泥。桑柘绿，归去觅前溪。夜瓮酒香从蚁斗，晓窗眠足任鸡啼。犹胜旅情凄。,3
Qing,王名世,其二,藜杖闲来得得行，竹坪松坞好怡情。看山争似篮舆稳，吩咐儿曹特地更。,6
Tang,白云仙人,其十一 天降草,芝草延年寿，五凤结成珍。六龙堪为匮，七宝善养庚。玉柱能香美，青泉苦味辛。万通偏煮汞，天降立制成。,2
Ming,王鼎,送总宪熊汝明之两广,皇朝职任大中丞，简命亲承岭表行。导列五花新节钺，胸藏数万旧戎兵。山迎风采蛮烟净，人乐耕耘蜑雨轻。交广自从君去日，更无边报到春明。,5
Yuan,李承休,其七 御,犯晓御燕山，未晡跻越壁。蹄催截玉奔，汗湿联钱滴。可穆满陪游，非王良孰敌。公乎更着鞭，舞向瑶台激。,4
NanBei,萧悫,奉和冬至应教诗,天宫初动磬，缇室已飞灰。暮风吹竹起，阳云覆石来。拆冰开荔色，除雪出兰栽。惭无宋玉辨，滥吹楚王台。,1
Song,文同,过禄氏山斋,过水得凭槛，满川皆夕阳。江山逢胜绝，手笔恨荒唐。城郭蒙笼近，汀洲杳霭长。明朝又东去，尘土入衣裳。,3
Tang,包何,相里使君第七男生日（一作生日）,取妻生子复生男，独有君家众所谈。荀氏八龙唯欠一，桓山四凤已过三。他时干蛊声名著，今日悬弧宴乐酣。谁道众贤能继体，须知个个出于蓝。,2
NanBei,李昶,奉和重适阳关,衔悲向玉关，垂泪上瑶台。舞阁悬新网，歌梁积故埃。紫庭生绿草，丹墀染碧苔。金扉昼常掩，珠帘夜暗开。方池含水思，芳树结风哀。行雨归将绝，朝云去不回。独有西陵上，松声薄暮来。,1
Ming,方拱乾,募僧收枯骨,兵戈二十载，枯骨尚如麻。中岂无才智，生原有室家。啼魂昏白昼，掩胔仗黄沙。何处烦冤尽，观空仰《法华》。,5
Tang,王希明,丹元子步天歌 其一 东方七宿,角，两星南北正直著。中有平道上天田，总是黑星两相连。别有一乌名进贤，平道右畔独渊然。最上三星周鼎形，角下天门左平星。双双横于库楼上，库楼十星屈曲明。楼中五柱十五星，三三相著如鼎形。其中四星别名衡，南门楼外两星横。,2
WeiJin,葛洪,遐观赋,蜈蚣大者长百步，头如车箱，可畏恶，越人猎之，屠裂取肉，白如瓠，称金争买，以多为美。,0
Ming,王人鉴,虞山访李孟芳,下帆寻旧泊，投暝识岩扉。径寂疑为客，灯明宛似归。随风群木响，欲雨一峰微。无计偕君隐，空嗟握手稀。,5
Yuan,丘巨源,拟大暑运金气,大暑运金气，火盛金未逮。炎蒸毒我肠，沾汗苦浃背。夏暑民尚咨，秋暑胡弗憝。四时递迁斡，功成所宜退。金张侈贵盛，貂珥累数代。许史擅世宠，第宅俪广内。满盈不知止，一跌竟何悔。仲连却秦军，好爵不我爱。隆隆炎赫中，高风千古在。,4
Yuan,僧大䜣,次韵宁宣尉,将门三叶贵，古剑削霜硎。雾卷乌蛮净，风生碧海清。投壶惊甲帐，飞墨动云屏。未惬清游兴，松房听雨声。,4
Ming,王庭,雨夜,一雨竟无赖，凄然入夜深。残灯影照壁，孤枕梦窥心。失路愁知叹，怀人病惜吟。纷纷风外竹，摇断隔邻砧。,5
Tang,吕敞,龟兹闻莺,边树正参差，新莺复陆离。娇非胡俗变，啼是汉音移。绣羽花间覆，繁声风外吹。人言曾不辨，鸟语却相知。出谷情何寄，迁乔义取斯。今朝乡陌伴，几处坐高枝。,2
Yuan,吴龙翰,嘉禾舟中,天与东风便，千钱买一舟。嘉禾三月路，阴木四山秋。野色缄诗思，鹃声替客愁。烟波渺无际，是处可盟鸥。,4
Tang,皮日休,其九 樵火,山客地炉里，然薪如阳辉。松膏作𣺫瀡，杉子为珠玑。响误击刺闹，燄疑彗孛飞。傍边煖白酒，不觉瀑冰垂。,2
Ming,包鼎,初夏即事,满阶槐影日迟迟，帘捲南薰景最宜。红杏碧桃都过却，如今正是蜀葵时。,5
Yuan,何中,奇石,奇石争迎立，青杉互引前。泠泠两溪水，澹澹一峰烟。閒作题岩字，时逢采药仙。苍厓恐陡绝，松影一飔然。,4
Yuan,王士点,题叶氏四爱堂,予所爱兮崇兰，植之兮堂间。思夫君兮山谷，纫翠佩兮杂青纶。兰芳歇兮日在山，欲从之兮不得闲。予所爱兮脩莲，植之兮堂前。思夫君兮濂之水，濯冠缨兮叩渔舷。莲馨富兮水泥烟，欲从之兮不我贤。予所爱兮秋菊，植之兮堂隩。思夫君兮柴桑，巾漉酒兮柸生馥。菊英黄兮江波缩，欲从之兮不我复。予所爱兮湘梅，植之兮堂隈。思夫君兮浙之湖，吟清浅兮句容裁。梅蘖素兮雪飞埃，欲从之兮勿予猜。,4
Song,万俟咏,其二,一望西山烟雨。目断心飞何处。天外白云城。几多程。谩记阳关句。衣上粉啼痕污。陇水一分流。此生休。,3
NanBei,萧纶,和湘东王后园回文诗,烛华临静夜，香气入重帏。曲度闻歌远，繁弦觉舞迟。,1
Tang,僧文偃,其十,大道何曾讨，无端入荒草。卷来复卷去，不觉虚生老。,2
Qing,王孙蔚,湘行绝句 其一,幂䍥湖云淡带烟，渔镫明灭大堤边。风声夜半幽篁里，疑是湘灵廿五弦。,6
Yuan,三于真人,满庭芳,落魄闲人，逍遥懒汉，逢人不语西东。腾腾兀兀，来往似尘中。乞化前街后巷，安居住、古庙闲宫。傍人问，这般懒汉，却是甚家风。诸公。休分辩，三清上圣，钟吕为宗。拜丘刘谭马，斡运神功。得处玄玄妙用，清虚志、款款朦胧。真空就，长生话，三教习习通。,4
Ming,于鉴之,其七,扃门非敢傲邻比，只是平生最自知。小赋不须通狗监，微才何用造牛医。莼丝乍可牵吴兴，蕙服终难释楚悲。莫讶经年无快接，秋蛾春蝶有须眉。,5
Ming,叶小鸾,咏画屏美人 其一,庭雪初消月半钩，轻漪月色共相流。玉人斜倚寒无那，两点春山日日愁。,5
NanBei,檀秀才,阳春歌,青春献初岁，白日映雕梁。兰萌犹自短，柳叶未能长。已见花红发，复闻花蕊香。乘紫试游衍，谁知心独伤。,1
Ming,叶槩,谒磨崖碑,翠竹黄芦两岸秋，磨崖碑下暂维舟。一时人物俱消尽，千古江山独此留。刺史文章垂宇宙，平原翰墨重琳璆。欲询往事今何在，惟有潇湘彻夜流。,5
Ming,王冕,次韵答王敬助六首 其一,小隐水南村，喧哗不到门。无言及名利，适意在田园。春雨桑麻长，秋风果蔬繁。生涯有如此，何用觅桃源？,5
Song,丘葵,离相院,一夕僧留宿，翛然万虑空。草分仙掌绿，花发御袍红。白鸟松梢雪，玄谈麈尾风。因悲人世上，终日业尘中。,3
Yuan,耶律楚材,壬午元日二首① 其一,西域风光换，东方音问疏。屠苏聊复饮，郁垒不须书。旧岁昨宵尽，新年此日初。客中今十载，孀母信何如。,4
WeiJin,郭璞,其十,璇台冠昆岭，西海滨招摇。琼林笼藻映，碧树疏英翘。丹泉溧朱沫，黑水鼓玄涛。寻仙万余日，今乃见子乔。振发睎翠霞，解褐礼绛霄。总辔临少广，盘虬舞云轺。永偕帝乡侣，千龄共逍遥。,0
Ming,王凤娴,其三 剩粉,晓妆曾整傅铅华，玉匣新开斗雪花。今日可怜俱委落，馀香犹自锁窗纱。,5
Qing,王戬,将自都门赴山左承都宪徐健庵先生过阮亭家叔寓中见存每念戬为故人之子感赋长句,当年膝下王文度，此日风尘京雒游。长伴塞鸿归碣石，欲观海蜃到之罘。双藤倚户惊垂讯，千佛名经讵见收。只是凄凉怜葛帔，高情须向古人求。,6
Ming,丁湛,登小孤山,孤峰千仞势嶙峋，石磴攀跻翠霭分。一路涛声长带雨，半窗岚气总成云。参差梵阁依岩起，断续渔歌隔岸闻。莫谓芙蓉初拂水，江天独立孰如君。,5
WeiJin,庾敱,幽人箴,有物混成，先天地生。乃剖乃判，二仪既分。高卑以陈，贵贱攸位。荣辱相换，乾道尚谦。人神同符，危由忽安，溢缘释虚。苟识妙膏，厥美有腴。韩信耽齐，殒首钟室。子房辞留，高迹卓逸。贵不足荣，利不足希。华繁则零，乐极则悲。归数明白，势岂容违。人徒知所以进，而忘所以退。穰侯安宠，襄公失爱。始乘夷道，终婴其类。羲和升而就翳，望舒满而就亏。盈挹之分，自然之规。悠悠庶人，如何弗疑。幽人守虚，仰钻玄远。敢草斯箴，敬咨黻冕。,0
Yuan,王东,暹国回使歌,江东先生远扣门，口诵暹国回使歌。高秋夜静客不寐，歌词激烈声滂沱。东南岛夷三百六，大者只数暹与倭。暹人云是赤眉种，自昔奔窜来海阿。先皇在位历五载，风清孤屿无扬波。方今圣世沾德化，继进壤贡朝鸾和。紫金为泥写凤表，灵龟神象悬鸣珂。彤庭怀远何所赐，黄骊白骆兼青騧。卉裳使者钱唐客，能以朔易通南讹。遥授将军领州牧，拜舞两颊生微涡。楼船归指西洋路，向火夜夜瞻星河。金鸡啁哳火龙出，三山宫阙高嵯峨。番阳驿吏亲为说，今年回使重经过。先生作歌既有以，却念黎獠频惊叱。田横乘传嗟已矣，徐韨求仙胡尔詑。岂如暹国效忠义，勋名万世同不磨。,4
Yuan,李俊民,其二,河广思同济，天寒怕涉冬。冰虽将自合，船尚不宜从。柱引来归鹤，渊藏未跃龙。一编圯上叟，千载愿相逢。,4
WeiJin,陆云,其四,浮海难为水，游林难为观。容色贵及时，朝华忌日晏。皎皎彼姝子，灼灼怀春粲。西城善稚舞，总章饶清弹。鸣簧发丹唇，朱弦绕素腕。轻裾犹电挥，双袂如霞散。华容溢藻幄，哀响入云汉。知音世所希，非君谁能赞。弃置北辰星，问此玄龙焕。时暮复何言，华落理必贱。,0
WeiJin,庾阐,观石鼓诗（石鼓。山名。）,命驾观奇逸，径骛造灵山。朝济清溪岸，夕憩五龙泉。鸣石含潜响，雷骇震九天。妙化非不有，莫知神自然。翔霄拂翠岭，绿涧漱岩间。手澡春泉洁，目玩阳葩鲜。,0
WeiJin,无名氏,其四 八及（《后汉书》无范滂。有翟超。）,海内贵珍陈子鳞。海内忠烈张元节。海内謇谔范孟博。海内通士檀文友。海内彬彬范仲真。海内珍好岑公孝。海内所称刘景升。,0
Ming,左杰,题天坛 其一,登览名山及早秋，青螺缥缈万峰稠。云连壶口通三晋，日丽天门控九州。太乙元泉寒并起，瑶宫紫气晚还浮。伊余陟此形神逸，坐见扶桑海色流。,5
Yuan,沈禧,风入松 题驿亭图,使轺今夜宿邮亭。邂逅见娉婷。琵琶斜抱生娇媚，悄无人、独倚帏屏。弦内暗传心事，镫前略叙幽情。丽词一曲按新声。调格总高清。筵前明日人传唱，难遮掩、耳目聪明。一宿风光固好，百年名节俱倾。,4
Song,僧子兰,悲长安,何事天时祸未回，生灵愁悴苦寒灰。岂知万顷繁华地，强半今为瓦砾堆。,3
Qing,王德纯,独往祖越寺,独来祖越意閒閒，彳亍徐行曲径间。乱石如迎偏断续，层岩相识尚萦环。振衣身到虬龙背，入洞肩齐罗汉班。年近古稀知不健，丹梯万丈也能攀。,6
Tang,僧若冰,题慧山泉①,石脉绽寒光，松根喷晓凉。注瓶云母滑，漱齿茯苓香。野客偷煎茗，山僧借净床。安禅何所问，孤月在中央。,2
Tang,李治,咸亨殿宴近臣诸亲柏梁体（题从《全唐诗》）,屏欲除奢政返淳。叨恩监守恋晨昏。圣德无为同混元。长欢膝下镇承恩。天皇万福振长源。策蹇叨荣青琐门。鹓池滥职奉王言。,2
Tang,王起,浊水求珠,行潦沈明月，光辉也不浮。识珍能洞鉴，精宝此来求。几被泥沙杂，常随混浊流。润川终自媚，照乘且何由。的皪终难掩，晶荧愿见收。蛇行无胫至，饮德已闻酬。,2
Ming,王宾,石鼓（石城山西灵岩山也。旧说石鼓鸣即兵兴）,那似岐周有篆铭，雨淋青处土花生。山灵休遣音声起，零落吴侬厌见兵。,5
WeiJin,左芬,齐杞梁妻赞,遭命不改，逢时险屯。夫卒莒场，郊吊不宾。哀崩高城，诉情穹旻。遂赴淄川，托躯清津。,0
Tang,李福业,岭外守岁（一作李德裕诗）,冬去更筹尽，春随斗柄回。寒暄一夜隔，客鬓两年催。,2
Song,《靖康小雅》作者,吏部员外郎傅公（察）,强敌寒盟，兵忽踰塞。公持汉节，迓客于界。控弦欻来，率土震骇。外臣桀傲，自矜强大。公誓不慑，有死无拜。杀身成仁，播美千载。,3
WeiJin,琼,箜篌赋,考兹器之所起，实侯氏之所营。远不假于琴瑟，顾无取乎竽笙。尔乃陟九峻之增岩，晞承温之朝日。剖峄阳之孤桐，代楚宫之椅漆。徵班输之造器，命伶伦而调律。浮音穆以遐畅，沈响幽而若绝。乐操则寒条早荣，哀曼则晨华朝灭。邈渐离之清角，超子野之白雪。然思超梁甫，愿登华岳。路险悲秦，道难怨蜀。遗逸悼行迈之离，秋风哀年时之速。陵危柱以颉颃，凭哀弦以踯躅。于是数转难测，声变无方。或冉弱以飘沈，或顿挫以抑扬。或散角以放羽，或摅微以骋商。后夔正乐，唱引参列。宋女挥丝，秦娥抚节。,0
Tang,捧剑仆,将窜留诗,珍重郭四郎，临行不得别。晓漏动离心，轻车冒残雪。欲出主人门，零涕暗呜咽。万里隔关山，一心思汉月。,2
Ming,元天锡,其二,卜居西谷里，池馆过芳时。水减荷茎瘦，风熏药蔓肥。云光侵步武，山色照栖迟。若问逍遥处，煎茶且赋诗。,5
Yuan,朱浚,秋日西湖,几州陵变谷，经月雨为霖。世事今如此，西风动客心。,4
Tang,李隆基,观拔河俗戏,壮徒恒贾勇，拔拒抵长河。欲练英雄志，须明胜负多。噪齐山岌嶪，气作水腾波。预期年岁稔，先此乐时和。,2
Qing,王倩,浪淘沙 天眉空山听雨图，即用自题原韵,雁字远天横。万树烟平。吹来急雨逗离情。听到凄凉眠又起，挨尽残更。空响四山声。知是风生。小窗孤枕薄寒清。梦醒哪奈愁况味，影瘦灯明。,6
Yuan,李文蔚,仙吕点绛唇,刚留的我这没影孤身。借人资本。为营运。避不得艰辛。则要这两字衣食准。,4
NanBei,殷淡,其三 引牲乐（牲出入奏。）,维诚洁飨，维孝奠灵。敬芬黍稷，敬涤牺牲。骍茧在豢，载溢载丰。以承宗祀，以肃皇衷。萧芳四举，华火周传。神监孔昭，嘉是柔牷。,1
Ming,王鏊,其二,饯送望亭驿，栖迟震泽堧。回思如昨日，少别遂终天。转觉人生隘，空滋客泪悬。小楼风雨夜，不忍读残篇。,5
Qing,王沄,春日村居 其一,冉冉年华去，迟迟春日来。倦游宜闭户，晏起怯登台。雨至催鸠妇，风轻出雉媒。微茫三径在，谁为破苍苔。,6
Qing,王材任,鲁港夜泊,沙岸维舟近柳条，坐看浅水忽生潮。江湖夜静逾空阔，星斗风来欲动摇。月下望乡双泪落，天涯多病一身遥。鸡豚社饮应难与，独倚船窗尽酒瓢。,6
Tang,丘为,伤河龛老人,老人甲子难计论，耳中白毛三十根。钓鱼几年如一日，船舷数寸青苔痕。人生性命必归止，精魂伤夫向流水。月如钩在轮影中，风似人来𥭳声里。蒲叶高低没钓矶，破舟仍系绿杨枝。水流不为人流去，鱼乐宁知人乐时。土龛门前一行柳，独引青丝织鱼笱。柳花漠漠飞复飞，鱼笱如今落谁手。余嗟老人多悲辛，老人昔日伤几人。人情相掩且相叹，不喜河头秋与春。,2
Ming,叶宪祖,懒画眉,小旦：梁间语燕似争巢。百啭莺簧欲罢调。日长深院静萧萧几多。困倦谁将到。觉比前春更寂寥。,5
Yuan,撖降,句,气淩太华五千仞，诗绕国风三百篇。,4
Song,方千里,忆旧游,念花边玉漏，帐里鸾笙，曾款良宵。镂鸭吹香雾，更轻风动竹，韵响潇潇。画檐皓月初挂，帘幕縠纹摇。记罢曲更衣，挑灯细语，酒晕全消。迢迢。旧时路，纵下马铜驼，谁听扬镳。奈可怜庭院，又徘徊虚过，清梦难招。断魂暗想幽会，回首渺星桥。试彷佛仙源，重寻当日千树桃。,3
Ming,王希文,其二 鼓楼龙石,曙色连宵暝，旃林向晓红。嵯峨龙脱甲，空谷响丁冬。楼不闻吹笛，石更无敲钟。夜来行雨去，一喝满天风。,5
Ming,王圭,其三,黄叶荒溪满，青莲绀宇开。阑干盘石树，方丈出氛埃。洞古游人识，岩高倦翼回。祇应山下叟，常脱绣衣来。,5
Song,方士繇,其四,流连儿女意，香满曝衣楼。,3
Yuan,吴讷,渡江有感寄郑待制（是月苗军入城）,桃花短短隔纱红，满眼春光涕泪中。金鼓西来兰省震，旌旗东下柳营空。黄须公子虚从事，白面书生实总戎。苦忆翰林郑待制，长江归棹几时同。,4
Ming,文翔凤,游灵山,闻说看山已不禁，尚堪萝径遍登临。座从竹影移时转，泉向月华映处寻。觞曲颇疑修禊事，枕流何似听鸣琴。岚溪侍我能千古，底事清秋学楚吟。,5
NanBei,袁淑,桐赋,越众木之薰徇，胜杂树之藻缛，信爽干以弱枝，实裹素而表绿。若乃根荑条茂，迹旷心冲，贞观于曾山之阳，抽景于少泽之东，被籍兮烟霞，怀佩兮星虹，仪丹丘之瑞羽，栖清都之仙宫。,1
Qing,王芑孙,其四,五行葬法岂天真，无奈番僧法力神。薄俗于今涵孝治，草青时有祭先人。,6
Tang,吕令问,驾幸天安宫赋附邑老田父歌,岁既稔而时清，我后来兮应天行。东都士庶扶轮送，西土诸侯扫地迎。君之德兮德无有，路旁劳赉皆牛酒。乘舆一至长安城，千秋万岁南山寿。,2
Ming,王纶,白云堂,小堂何事傍孤峰，满地铺云任扫风。出岫无心閒舒卷，肯将暮雨捲帘栊。,5
Tang,李隆基,诗送玄静先生暂还广陵,杨许开真箓，夫君密契传。九星连紫盖，双景合丹田。玉简龟台职，金坛洞府仙。犹期御风便，朝夕候泠然。,2
Song,王刚中,弥牟镇孔明八阵图,我稽八阵图，规模载方册。朅来镇西蜀，夔门观叠石。赋诗有数字，字字究来历。进涉汉州西，弥牟镇之北。平原列堆阜，滩石同一式。细思作者意，孔明有深策。高岸或为谷，滩石存遗迹。江海变桑田，平原犹可觅。故今两处存，千载必一得。再歌遂成篇，当有智者识。,3
Yuan,王冕,其四,市廛余热恼，岩壑足清凉。水静鱼儿乐，风微桂子香。异邦人苦雨，故国雁啼霜。秋晚何多事？吟诗送客忙。,4
WeiJin,欧阳建,登橹赋,登兹橹以遐眺，辟曾轩以高眄。仰天涂之绵邈，俯平原之旷衍。嘉苍春之令节，悦和风之微扇，傍观八隅，周览四垂，面孤立之峻峙，岨曲岸之条崖。植榆楸以成列，插垂柳之差差。寓目忽以终日，情亹亹而忘疲。,0
Yuan,卞思义,上元日侍宴叠嶂楼,上使开华宴，高楼倚碧霄。山如屏嶂列，风逐管弦飘。事简春偏永，歌长酒易消。月明人散后，骢马不胜骄。,4
Ming,王称,陆氏山池,淡淡牵银藻，娟娟种玉莲。谁闻照胆镜，中有洗心泉。萍散山流影，云收月堕天。愿随鸥鹭侣，薄暮宿寒烟。,5
Yuan,甘茂实,秋怀,秋雨种白发，一滴生一茎。半为作诗苦，半为忧天倾。天倾或可补，诗苦终无成。朝来览青镜，何时再后生。不如原上草，秋死春复荣。,4
Tang,牟融,春日山亭,醉来重整华阳巾，搔首惊看白发新。莫道愁多因病酒，只缘命薄不辞贫。龙鱼失水难为用，龟玉蒙尘未见珍。正是圣朝全盛日，讵知林下有闲人。,2
Song,王随,玉兔寺 其一,霜毫感应早呈祥，谁布黄金建宝坊。古殿幡花绕真圣，美名灵迹异诸方。,3
Tang,缺名一,其二十,身如破皮袋，盛脓兼裹骨。将板作皮裘，埋入深坑窟。一入恒沙劫，无由更得出。除非寒食节，子孙冢傍泣。,2
Tang,皮日休,其八 樵风,野船渡樵客，来往平波中。纵横清飙吹，旦暮归期同。蘋光惹衣白，莲影涵薪红。吾当请封尔，直作镜湖公。,2
Qing,王士禛,其二,吾庐临少海，及此更空苍。飞观图云气，灵槎著日傍。十洲真浩渺，六博足翱翔。乘蹻何年去，重来览下方。,6
Song,王易简,其七 云根石,行云倏变灭，本作须臾期。山灵护清气，英英幻真姿。旧雨洗犹在，高风吹不移。触石有动意，出岫无还时。扶桑如可薪，鍊此白玉芝。,3
Ming,叶应骢,游天童寺,赏心随处物吾偕，上已登临景更佳。犹喜山僧能雅淡，不妨诗客共诙谐。杯盘狼藉三更月，诗墨淋漓万仞厓。扰扰风尘浑脱摆，相将身世到无怀。,5
Ming,王褒,送湘乡令王子材,玉堂寒月白，吟思在长沙。作令时争誉，新诗众共誇。渔家连岛屿，川路入桑麻。烦寄江南信，疏梅已著花。,5
Song,王鼎,鸂鶒,栖息应难近小池，性灵閒雅众禽希。蒲洲日暖依花立，渔浦烟深贴浪飞。遗羽参差沾水沫，馀踪稠迭印苔衣。晚来林径微风起，何处相呼著对归。,3
Ming,王冕,答王聘君二首 其一,门径萧条勘，相知得往来。人方恋升斗，我独抚尊罍。故国秋风惨，荒城暮雨开。閒中多乐意，不在最深杯。,5
Yuan,僧本诚,贫居,造物非贫我，欲我閒且安。贫居自有乐，此乐非人间。萧然一茅宇，十年卧空山。山深无客来，独与云往还。芰荷制冬衣，藜藿供朝餐。登山玩崔嵬，临流听潺湲。为无贪著念，随地可盘桓。但得閒中乐，岂以贫为艰。愈贫愈无事，无事心愈閒。虽居人世中，恰似出尘寰。,4
Qing,方履篯,隔溪梅  萤,西窗暗雨又黄昏。照啼痕。绕遍罗丛，人在小桃根。怜他半晌温。天涯何处问前身。话无因。可向江南，客路怨王孙。秋来更断魂。,6
Tang,王起,邹子吹律赋（以吹律洞微寒谷生黍为韵）,邹子处寒谷之陲。审至音之宜。能嘘吸而律应。使严凝而气移。验乎卜居。殊缇幕之攸设。稽乎假器。匪葭灰之所吹。当其地映嵚崟。山连郁律。夏皑皑而多冻。昼苍苍而少日。草木绝其滋荣。飞走悲其惨慄。虽弹弦于帝舜。孰致其和。虽扣角于师文。必惭其术。由是鼓其用。济于众。将钩深以致远。在识密而鉴洞。响发于寒威。气感于春晖。何续断而臻极。乃洪纤而入微。飂飂其和。土囊之风乍出。凄凄积变。夹钟之律方归。逸韵未殚。发越林峦。始惊蛰于煦妪。俄解冻于凄寒。谁谓暖风蚤来。节奏于绛唇之末。谁谓温风潜扇。抑扬于玉指之端。于以阐温燠。于以发亭育。鄙元鹤之舞庭。类雕虎之啸谷。清泠散徙。冈联岭属。畴人惭其术穷。田父欣其野沃。则千旬不散之瑞。其事未荣。南薰不竞之占。其理未精。孰若探至赜。究幽情。化烈烈之瘠土。成薿薿之嘉生。岂比夫庙列零陵。徒闻白琯之丽。竹收嶰谷。空为丹穴之鸣。别有翻飞之侣。暄妍是处。固将嘤嘤以出谷。岂独离离而生黍。,2
Yuan,周老山,酬李鹤云,江城寒寂历，菊欲为谁秋。梦里关河隔，愁边岁月流。翩翩云外鹤，泛泛水中鸥。何限斜阳树，无题莫上楼。,4
WeiJin,曹摅,其四,浮蓱依水，寄生附林。托根清流，委积重阴。愿树之茂，乐川之深。太阳移宿，葵藿倾心。至诚苟着，虽微难禁。况与夫子，利齐断金。敢敷中怀，贡之所钦。,0
Song,禅峰,百字谣/念奴娇 贺彭谦仲八月生子,中秋近也，正于门瑞气，葱葱时节。隔岁维熊占吉梦，今夕天生英杰。仙籍流芳，瑞龙毓秀，应是非凡骨。诗书勋业，妙龄行见英发。好是日满三朝，剩陈汤饼，投辖留宾客。玉果犀钱排绮宴，窈窕歌珠舞雪。枕玉凉时，屏山深处，好事权休说。小蛮杨柳，迩来还可攀折。,3
Yuan,吴讷,监邑八公即席索赋武功诗,搴旗南破犬羊群，威武声名到处闻。能以奇兵攻必取，不忧强贼聚还分。烟村古渡新酣战，昱岭重关旧策勋。几度弯弓动明月，三回舞剑断行云。经营河北思刘秀，割据湖南笑马殷。今日休阳谁克复，傍人争道八将军。,4
Yuan,汪元量,和徐雪江即事,万里起青烟，旌旗若涌泉。国家开气数，陵谷见推迁。避难浑无地，偷生赖有天。夜来闻大母，已自纳降笺。,4
Yuan,僧惟则,湖村庵即事,竹根吠犬隔溪西，湖雁声高木叶飞。近听始知双橹响，一灯浮水夜船归。,4
Ming,王鸿儒,自兴县赴保德州途中作,缘崖狭径半空行，俯瞰川原梦亦惊。疏树带烟低若荠，方塘涵水小于枰。云边紫塞临蕃帐，天际黄河绕汉京。莫遣壮心容易耗，青编不载腐儒名。,5
Yuan,王思诚,寿阳道中遇雪,十月燕州冷不堪，朔风如剑入衣衫。羊头雪映鸦儿峪，马首云连燕子岩。绝涧冰消泥滑滑，断崖土落路巉巉。昌黎奉使曾经此，驿舍题诗壁上缄。,4
Ming,王伯稠,其三,纷纷游客似雕翻，一技俱能猎异恩。牛饮总污丞相席，沐猴争戏五侯门。,5
Ming,王永积,开利寺观鹅亭和秦修敬先生,廿年萍迹叹飘蓬，晋魏兴亡在眼中。泪洒新亭无马渡，觞流曲木有鹅笼。挥毫已绝兰亭笔，染翰犹传淮海风。一棹剡溪人在否，漫随云衲礼金容。,5
NanBei,王叔之,舟赞,陆则骋车，水惟用舟。弱楫轻棹，利涉济求。缅彼渔父，鼓枻清讴。,1
Ming,王体复,同游香山寺,缥缈登危巘，清秋爽气分。禅堂初映月，贝叶自翻云。地控三秦秀，峰连北斗文。尘缘劳簿领，聊此问仙群。,5
Yuan,白珽,净慈禅寺,奎额昭回龙屈盘，入门已觉厌尘寰。何当白发三千丈，来寄清风五百间。帝子釜摇金潋滟，家人卦剔翠孱颜。西湖日日船如织，半在南屏第一山。,4
Qing,王文治,淮阴郭外同宋九晚步,积雪明颓岸，清流绕旧城。篱閒村犬睡，客过晚鸦惊。云际怀乡国，天涯重友生。寒原贪伫立，归路少人行。,6
Tang,宋若昭,奉和御制麟德殿宴百僚应制,垂衣临八极，肃穆四门通。自是无为化，非关辅弼功。修文招隐伏，尚武殄妖凶。德炳韶光炽，恩沾雨露浓。衣冠陪御宴，礼乐盛朝宗。万寿称觞举，千年信一同。,2
Song,于石,次韵潘天英自感,处士柴桑屋，将军细柳营。穷通观世变，离合见人情。花不求春艳，器当思晚成。窝中足安乐，何必传无名。,3
Tang,方干,中路寄喻凫先辈,求名如未遂，白首亦难归。送我尊前酒，典君身上衣。寒芜随楚尽，落叶渡淮稀。莫叹干时晚，前心岂便非。,2
Qing,王宾,凤山八景①,郁郁千寻树，葱葱大小山。影移沧海里，色射碧云间。蒲柳秋彫质，松杉雪老颜。折枝如不弃，躐磴敢辞艰。,6
Ming,王尚綗,扈涧谣,笑杀苍谷子，结茅扈涧傍。衡门交蔓草，三月闭春光。细雨朝来策疲马，一蓑肮脏眠绳床。邻人漉酒邀余去，髣髴王乔栖隐处。击鼓鸣钟方袒踞，云液璚浆祛俗虑。瑶琴一弄风落絮，瑞烟缥缈双鸾翥。覆觞便欲随仙驭，洞中丹霞剩有情，劝我青精饭一箸。出门杲日光破山，雨脚膧胧云意閒。清风万里振天末，回头芳树非人间。由来是苍谷，长谣下扈涧。涧中风景人不闻，对山聊作流水漫。崒峍东飞旗影青，三峰矗矗树闱屏。莫道山人醉无事，读书台上阅金经。颓然一觉芸窗晓，布谷林端啼野鸟。,5
Qing,仇亮,题林烈士圭遗像并手札册子,光芒十丈起中宵，化碧苌弘血未消。此是东南灵气在，归魂我欲向天招。,6
Song,令狐寿域,访唐令狐公墓,闻说水东寺，旧有丞相家。小舟呼野渡，瘦马入梅花。龛像威容古，岩镌岁月赊。子孙今替落，相顾复咨嗟。,3
Yuan,何致中,招东塘若虎二丈,烟水涵月月欲昏，冷光翠色互吐吞。何人横笛溪上树，吹落芦花沾钓纶。钓纶卷尽花不见，月淡烟疏水如练。白鸥何处忽飞来，点破苍茫秋一片。对景有诗囊无钱，卖诗欲倩渔郎船。剪莼斫鲙招吟仙，扣船醉泛玻瓈天。,4
NanBei,江总,庚寅年二月十二日游虎丘山精舍诗,纵棹怜回曲，寻山静见闻。每从芳杜性，须与俗人分。贝塔涵流动，花台偏领芬。蒙茏出檐桂，散漫绕窗云。情幽岂徇物，志远易惊群。何由狎鱼鸟，不愿屈玄纁。,1
Ming,王士昌,天柱晴雪,高标独立皖峰西，瘗秩尊称五岳齐。栋宇直堪扶绛阙，星河长自傍丹梯。飞来雪色晴犹凛，望入云根迥不迷。鹤背清商吹未彻，天书早晚下金泥。,5
Yuan,杜仁杰,自遣二首 其一,少日襟怀悔自豪，暮年志节讵须高。敢将议论轻疑孟，閒得工夫细和陶。酒尽枯肠还磊礧，诗成白发转刁骚。皇天汲汲诚何意，也共人生一体劳。,4
Qing,王逵灿,问鹤亭,梦最奇鹤充道士；亭难古为有先生。,6
Qing,卞斌,沈卞互嘲联,大雨沉沉，沈二缩头不出；居官下下，卞三革顶而回。,6
Song,王直方,上巳游金明池,游丝堕絮惹行人，酒肆歌楼驻画轮。凤管遏回云冉冉，龙舟冲破浪粼粼。日斜黄伞归驰道，风约青帘认别津。朝野欢娱真有象，壶中要看四时春。,3
Ming,丁起浚,良乡夜宿,古驿一灯深，萧萧车马临。薄寒添暝色，入夜动乡心。戒寝预愁梦，喜晴翻量阴。首涂才此夕，忽漫话家林。,5
Yuan,丘处机,世宗挽词（一首并引）,哀诏从天降，悲风到陜来。黄河卷霜雪，白日翳尘埃。自念长松晚，天恩再诏回。金槃赐桃食，厚德实伤哀。,4
Yuan,吕思诚,戏作,典却春衫办早厨，老妻何必更踌躇？瓶中有醋堪烧菜，囊里无钱莫买鱼。不敢妄为些小事，只因曾读数行书。严霜烈日皆经过，次第春风到草庐。,4
Yuan,朱希晦,次韵怀友,江山供远眺，万景倍凄清。烟树连秋色，霜钟报晓晴。忧时双鬓改，恋阙寸心明。谁识杜陵老，长吟涕泗倾。,4
NanBei,何承天,其十三 临高台篇,临高台。望天衢。飘然轻举陵太虚。携列子。超帝乡。云衣雨带乘风翔。肃龙驾。会瑶台。清晖浮景溢蓬莱。济西海。濯湖盘。伫立云岳结幽兰。驰迅风。游炎州。愿言桑梓思旧游。倾霄盖。靡电旌。降彼天途颓窈冥。辞仙族。归人群。怀忠抱义奉明君。任穷达。随所遭。何为远想令心劳。,1
Ming,左懋第,道上,归鸿昨夜过，红叶见秋深。念我篱边菊，思君石上琴。舍车眺水色，倚树听风音。旧业荒东海，悠悠此际心。,5
Yuan,王佐,舟次匡庐寄同朝诸公,翰墨同时侍禁闱，恩荣宁谓及寒微。舍人旧掌丝纶诰，御史新裁锦绣衣。天上鹓鸾还接武，江边鸥鹭已忘机。他时行部如相觅，秋水芦花是钓矶。,4
NanBei,僧宝志,其三 佛与众生不二,众生与佛无殊，大智不异于愚。何须向外求宝，身田自有明珠。正道邪道不二，了知凡圣同途。迷悟本无差别，涅盘生死一如。究竟攀缘空寂，惟求意想清虚。无有一法可得，翛然自入无馀。,1
Song,孔夷,句 其三,砌下梨花一堆雪。,3
Yuan,宋讷,其二,吴楚江山共眺中，别来多忆宋涪翁。书无尺素传双鲤，诗有长笺寄一鸿。沙麓短蓑南亩雨，樵山高枕北窗风。林泉滋味烟霞癖，夐与青云路不同。,4
Ming,文徵明,夜坐,溽暑夜不寐，凉风初解围。起看星汉动，坐久语音稀。残月耿犹在，流萤忽自飞。一声何处鹤，露下欲沾衣。,5
WeiJin,黄野人,飞云峰①,云来万岭动，云去天一色。长笑两三声，空山秋月白。,0
Qing,方式济,玉笛引,遗钗断发填宫井，擪笛魂归春苑影。墙外无人三两声，碧墀铺月梨花冷。记得西园侍宴时，君王爱度《凉州词》。长调穿风无气力，铜盘露赐传催急。白杨瑟瑟迷金碗，纤尘光掩昭华琯。歌台小妓惯偷吹，误渍残脂口香满。蜀山破梦漏丁丁，不敢床前自报名。回廊弓印惊鹦鹉，夜夜亲来续箫谱。,6
Ming,元天锡,首夏幽居,树影浓加幄，幽禽屡报时。海棠花正发，山杏子初肥。心远云无定，身闲日更迟。晴窗觅佳句，聊复写新诗。,5
Ming,叶宪祖,懒画眉,旦：一番花雨过亭皋。满地残红湿未飘。趱将新绿上芭蕉。应知断送人多少。消得春归能几遭。,5
Song,王洙,戏改杜赠郑广文诗,景纯过官舍，走马不曾下。蓦地趁朝归，便遭官长骂。,3
Ming,王谟,其二,泾水源头大，峒山绝陇秦。烟云千里合，花鸟四时新。僧语常含笑，鹤飞几见人。纵观犹看景，何处觅天真。,5
Yuan,李存,其二,白水秧初插，黄梅雨亦收。贼巢浑似蚁，客意岂如鸥。会饮成孤乐，閒吟拨浪愁。倚栏秋待月，处处是南楼。,4
Yuan,吕恂,湖光山色楼,水光山色楼千尺，老子于中兴最多。手板时看云气好，吹箫无奈月明何。凤池上客阳春曲，铁笛仙人小海歌。二月玉山花正好，梦随春水白鸥波。,4
Tang,宋鼎,赠张丞相,汉上登飞幰，荆南历旧居。已尝临砌橘，更睹跃池鱼。盛德继微渺，深衷能卷舒。义申蓬阁际，情切庙堂初。郡挹文章美，人怀燮理馀。皇恩傥照亮，岂厌承明庐。,2
Qing,王九龄,题旅店,晓觉茅檐片月低，依稀乡国梦中迷。世间何物催人老，半是鸡声半马蹄。,6
Qing,于成龙,祝蔡忠襄公尊配顾太夫人八帙（有引） 其一,中丞秉钺昔行边，屈指捐躯四十年。马革从容真不愧，熊丸辛苦自堪怜。河山百战丹心痛，俎豆三迁彤管贤。忠节并全非易事，几人青史有完编。,6
Tang,丁仙芝,其四,未晓已成妆，乘潮去茫茫。因从京口渡，使报邵陵王。,2
WeiJin,谢万,驸马都尉刘真长诔,弱冠振缨，结婚帝室。绸缪姻娅，连光云日。,0
WeiJin,王齐之,昙无竭菩萨赞,亹亹渊匠，道元数尽。譬彼大壑，百川俱引。涯不俟津，涂无旋轸。三流开源，于焉同泯。,0
NanBei,傅亮,九月九日登陵嚣馆赋,岁九旻之暮月，肃晨驾而北逝，度迥壑已停辕，凌孤馆而远憩，何物惨而节哀，又云悠而风厉，悴绿蘩于寒渚，陨丰灌于荒澨，玩中原之芬菊，惜兰圃之凋蕙。旌竹柏之劲心，谢梧楸之零脆，尔乃流眄平隰，落日还皋。于感具盈，在物周骚，聆离鹍之栖响，溯鸣林之浏飙。彼游子之苦伤，每寤叹于我劳。矧集悲而钟苦，疚寸心其如忉。眇天末以遥瞪，怨故乡之阻辽。,1
Song,王得臣,黄鹤楼,昔人已乘白云去，旧国连天不知处。思量费子真仙子，从他浮世悲生死。黄鹤一去不复返，光阴流转忽已晚。,3
Ming,尤侗,别长安五首 其一,只合渔樵老此身，底须辛苦入风尘？一官未许因人热，十口翻成为仕贫。阊阖天高逢鬼谒，江湘地远逐孤臣。非关圣世簪缨短，为有青山待逸民。,5
Tang,王武陵,宿慧山寺,秋日游古寺，秋山正苍苍。泛舟次岩壑，稽首金仙堂。下有寒泉流，上有珍禽翔。石门吐明月，竹木涵清光。中夜河沈沈，但闻松桂香。旷然出尘境，忧虑澹已忘。,2
Tang,不详,黑驹别卢传素诗①,既食丈人粟，又饱丈人刍。今日相偿了，永离三恶途。,2
Song,懒渔,龙华山,梵王宫倚市廛开，波劫何曾断俗埃。百万源流归海会，三千世界属如来。老龙收雨藏香钵，野鹤听经绕法台。闻道题名还有塔，熙宁四老总多才。,3
Yuan,李道纯,其六,日用别无事，维持一己诚。静中调气息，动则顺人情。晦德同其俗，含华不显明。真闲真乐处，常静与常清。,4
WeiJin,左延年,从军行,从军何等乐，一驱乘双驳。鞍马照人目，龙骧自动作。,0
Yuan,史迁,暮春六首 其一,东郭老人双鬓皤，春事告终知奈何。坐断小窗风正恶，送将几阵落花过。,4
Tang,李适,帝幸兴庆池戏竞渡应制,拂露金舆丹旆转，凌晨黼帐碧池开。南山倒影从云落，北涧摇光写溜回。急桨争标排荇度，轻帆截浦触荷来。横汾宴镐欢无极，歌舞年年圣寿杯。,2
Yuan,吴澄,昼坐次韵,静中不觉暑难禁，况复身居七宝林。槐国避焚封蚁出，石盆趋冷戏鱼沈。蚊将伺暮深深聚，蝉未知秋恳恳吟。只有道人方燕坐，清香一缕起炉心。,4
Ming,王子鲁,马湾晓月,古河一曲环爵堤，天光晃漾浮玻璃。渔翁待旦掉船去，白鸥飞过黄芦西。,5
Yuan,僧克新,登姑苏城,城上旌旗烟雾重，树头初日出云红。一溪鸥散桃花雨，两岸莺啼杨柳风。边塞鼓鞞终日振，乡关道路几时通。江南春色浑依旧，桑柘青青门巷空。,4
Yuan,吴存,胡仁杰索旧作次韵,一囊自记平生梦，反复看来笑复嚬。老矣廉颇空善饭，少之烛武不如人。笔枯风雨千言疾，眼眩烟云万态新。我误已深君勿误，古来技富得家贫。,4
Yuan,王艮,黄楼,山河壮丽雄三楚，人物风流忆二苏。自古必争形胜地，当年曾屈霸王图。吕梁东下波涛险，芒砀西来岛屿孤。试上黄楼酹明月，百金取酒未为迂。,4
Tang,于良史,冬日野望寄李赞府①,地际朝阳满，天边宿雾收。风兼残雪起，河带断冰流。北阙驰心极，南图尚旅游。登临思不已，何处得销愁。,2
Tang,李子卿,授衣歌（题拟）,天之高兮无不覆，君之大兮无不祐。生人殖物，既庶且富。尔在于时，尔茅于昼。霜始降兮女工就，岁时穷兮寒衣授。,2
Qing,王璋,台湾八景①,雪压重关险，江天俨一新。乍拟冰世界，顿改玉精神。瘠壤皆生色，空山不染尘。寒光如可借，书幌历冬春。,6
Yuan,成廷圭,其二,平居在城市，无梦傍江湖。世事有今日，生年犹故吾。检书逢越绝，引曲感吴趋。邻叟邀皆醉，归来不用扶。,4
Song,史浩,晓起用前韵,破晓穷幽眺，端知玩月犀。雪消青嶂近，天淡玉绳低。出塞三春翼，嘶风万里蹄。男儿弧矢志，何事饭笼鸡。,3
Qing,王思达,寄黄海霞,东山居士冰雪心，轻衫漠漠蜻蜓翎。闭门端坐读黄庭，苍天为汝列青屏。有时携棹芦花下，脱帽吟诗不知夜。鸾箫声罢悄无言，碧星万点寒潭泻。,6
Qing,丁德明,江行,晓趁南风纵叶舟，江天漠漠雨初收。那从辨取钟山影，宿雾荒云莽自流。,6
Song,王文简,桐柏山,桐柏仙人久不归，一瓢秋水宿岩扉。绝怜半夜无尘梦，月满空山鹤正飞。,3
Yuan,朱思本,千秋岁 寿程竹逸七十,虎溪清旭。瑞气生华屋。无量寿，如川福。簪缨门阀好，诗礼家声肃。真乐处，庭阶侃侃森兰玉。问讯溪边竹。色与灵椿绿。多积善，祯祥熟。皇天私有许，甲子从新读。千二百，空同不待仙人祝。,4
Ming,王思谏,题何仙姑祠,一镜水泉漱玉凉，炼成云母夜生光。壶中自是烟霞变，井底谁知日月长。冷浸银河涵碧落，潜通地脉入沧浪。玉人环佩知何处，千载犹闻药石香。,5
Yuan,朱善,八月丁丑至徐州城老妻病殁仓卒葬毕挥泪登舟而去,病妻中道陨，仓卒奈渠何。老眼泪虽少，中心痛已多。椒浆惟自奠，薤露竟谁歌。莫作他乡鬼，孤魂寄薜萝。,4
Yuan,王思诚,清风岭,松风淅淅杂鸣禽，岚气霏霏树影深。四面好山开画幅，凌峰登览豁凡襟。,4
Song,王寀,游嵩山峻极中院作,烂红一点出浮沤，夜坐嵩峰顶上头。笑对僧窗谈祖德，当年七十四回游。,3
Song,仇远,四月十六夜月蚀,盛服拜清夜，中庭朝太阴。凡来仰天者，俱有爱君心。目断山河影，耳闻钟磬音。还光俄顷易，涕泗漫沾襟。,3
Ming,方豪,赠陈生,老农深住石溪傍，赤日蒙君过草堂。若问生涯无可答，梅天犹有晒书忙。,5
Tang,牛峤,定西番,紫塞月明千里，金甲冷，戍楼寒，梦长安。乡思望中天阔，漏残星亦残。画角数声呜咽，雪漫漫。,2
Yuan,僧至仁,次韵答张仲举承旨,沉香亭北赋名华，四海车书正一家。总道天关严虎豹，那知陆地起龙蛇。词臣自昔推张说，边将何人继赵奢。南国云山浑似旧，几时函谷度牛车。,4
Tang,蜀太后徐氏,题天回驿,周游灵境散幽情，千里江山暂得行。所恨风光看未足，却驱金翠入龟城。,2
Qing,丁榕,木兰花慢 新月,柳梢光半吐，残雨歇，小庭幽。似镜匣微开，才呈一线，试照琼楼。姮娥谅多幽恨，淡眉痕曲写远山愁。想见金波荡漾，潜鳞也怯吞钩。象梳斜傍玉搔头。绮阁晚妆收。正云母屏空，水晶帘卷，独倚箜篌。清辉未能久驻，怅黄昏寂寞思悠悠。谁炷心香遥拜，背人细语无休。,6
Ming,永瑛,渔父图,为渔岁颇足，水国鱼虾熟。结网护黄麻，炊饭然青竹。江头日出孤屿明，白鸥点破春烟绿。,5
Qing,王士禛,题迪功集,昭代婵娟子，徐卿雅好文。称诗如典午，谭艺似参军。濩落云霞质，飘摇鸾鹤群。祗应禹洞里，灵迹待夫君。,6
Ming,王遴,玉女池,生托黄帝室，道匹昊天妹。灵泉泻方池，恍惚鸣玉佩。,5
Tang,于邵,郊庙歌辞 释奠武成王乐章① 奠币登歌,管磬升，膻芗集。上公进，嘉币执。信以通，僾如及。恢帝功，锡后邑。四维张，百度立。绵亿载，邈难挹。,2
Qing,毛莹,阮郎归 落花,踏青人去小楼空。蛛丝三两重。滋花雨怯妒花风。花飞无定踪。香已散，意仍慵。毵毵新绿中。一枝入槛尚留红。怜伊也只侬。,6
Song,王曾,送钱易,籍其声名喧魏阙，幽奇风物指吴乡。上饶此去逾千里，莫惜临岐酒满觞。,3
Yuan,吕思诚,其二 舜洞秋风,西风飒飒桂林秋，万叠云山舜洞幽。晓气沿崖秋色冷，凉飙吹树桂香浮。轻摇斑竹江头恨，远送苍梧天外愁。一旦薰风随律变，露华山色满南州。,4
Qing,王苏,其七,读骚覆尽掌中杯，眼底犹多屈宋才。一树石榴红两岸，好花何必及春开。,6
Song,王龙学,游灵岩,古寺山坰远，蹻攀一径斜。洞深留碧霭，溪急荡晴沙。殿接岩松影，堂邻野客家。谒僧询世事，无语指灯花。,3
Yuan,邵亨贞,钱南金往海盐省母阻风归迟用曹云西韵怀之,村缆晓未解，溪风晚自和。君行殊未久，花落巳无多。夜馔鱼如玉，春庭雀可罗。迟迟去鲁日，游子意如何。,4
Yuan,吕安坦,至正辛丑秋七月十有三日唱和诗得因字,人生苦易别，良会怅无因。况复牵尘事，悒悒不少伸。今日是何日，凉飙度苍旻。薄言攻我车，纵步西城闉。行行抵龙渊，萧寺谁与邻。波光荡秋色，修篁净无尘。睹兹风景殊，不乐空逡巡。开尊有清醑，列坐总佳宾。笑谈杂谐谑，酬酢见天真。开士雅投分，延款倍情亲。醉来欢自剧，诗怀浩无垠。赋此纪同游，重过卜佳辰。,4
Ming,史廷璇,游茅山,大峰秀出小峰巅，兄弟栖真共得仙。虎守金丹炉内雪，龙蟠玉柱洞中天。日长柯烂惊樵弈，春暖花香喜客泉。杖履重来寻旧约，碧桃开落不知年。,5
WeiJin,张协,泰阿剑铭,泰阿之剑，世载其美。淬以清波，砺以越砥。如玉斯曜，若影在水。不运自肃，率土从轨。,0
Qing,王元翊,题常理斋先生爱吟草 其一,志士捐躯本至诚，慰忠祠建死如生。千寻昔岭悲风急，尽是喃喃骂贼声。,6
Yuan,孟昉,十二月乐词（并引） 其一 正月,上楼迎得春归，暗黄著柳依依。弄野轻寒似水，锦床鸳被，梦回初日迟迟。,4
WeiJin,孙楚,颜回赞,束身励行，宗事圣道。钻仰孜孜，视予犹考。,0
Song,王著,三瑞颂 其一 紫芝颂,匪根其土，匪叶于春。枢电分彩，天香降真。擢秀尧风，飞英舜日。在晦含华，逢时显质。谠言获进，愿比用于刍荛；佞者难前，讵争芳于屈轶！,3
Qing,王光承,家君挂冠避地董村剡东之僻者也侍行,此地称奇僻，缘崖上碧空。弟兄千里外，父子万山中。野店龙王井，深林虎伥风。家君偏啸傲，不肯泣途穷。,6
Song,王安礼,宿直二首 其一,天上春风水外寒，琉璃瓦湿月团团。千门纳钥尘飞远，一夕联文火禁宽。人想柝声来睥睨，鸟惊花影堕栏干。少陵老去唯便静，此地优容欲报难。,3
Ming,僧弘道,其三,传得凌霄无尽灯，兰膏烈焰愈辉腾。笺经未逊洪觉范，辅教直追嵩仲灵。闭户遍探三藏教，入朝分录两街僧。皇恩浩荡深如海，声价奚论十倍增。,5
WeiJin,羊氏,安石榴赋,振绿叶于柔柯，重彤子于累房。,0
Tang,宋璟,梅花赋,高斋寥。岁晏山深。景翳翳以斜度。风悄悄而龙吟。坐穷檐以无朋。命一觞而孤斟。步前除以踯躅。倚藜杖于墙阴。蔚有寒梅。谁其封植。未绿叶而先葩。发青枝于宿蘖。擢秀敷荣。冰玉一色。胡杂遝于众草。又芜没于丛棘。匪王孙之见知。羌洁白其何极。若夫琼英缀雪。绛萼著霜。俨如傅粉。是谓何郎。清香潜袭。疏蕊暗臭。又如窃香。是谓韩寿。冻雨晚湿。夙露朝滋。又如英皇。泣于九疑。爱日烘晴。明蟾照夜。又如神人。来自姑射。烟晦晨昏。阴霾昼閟。又如通德。掩褎拥髻。狂飙捲沙。飘素摧柔。又如绿珠。轻身坠楼。半含半开。非默非言。温伯雪子。目击道存。或俯或仰。匪笑匪怒。东郭慎子。正容物悟。或憔悴若灵均。或欹傲若曼倩。或妩媚如文君。或轻盈若飞燕。口吻雌黄。拟议难遍。彼其艺兰兮九畹。采蕙兮五柞。缉之以芙蓉。赠之以芍药。玩小山之丛桂。掇芳洲之杜若。是皆物出于地产之奇。名著于风人之托。然而艳于春者。望秋先零。盛于夏者。未冬巳萎。或朝华而速谢。或夕秀而遄衰。曷若兹卉。岁寒特妍。冰凝霜冱。擅美专权。相彼百花。谁敢争先。莺语方涩。蜂房未喧。独步早春。自全其天。至若栖迹隐深。寓形幽绝。耻邻市廛。甘遁岩穴。江仆射之孤镫向寂。不怨悽迷。陶彭泽之三径长閒。曾无愔结。谅不移于本性。方可俪乎君子之节。聊染翰以寄怀。用垂示于来哲。从父见而勖之曰。万木僵仆。梅英再吐。玉立冰姿。不易厥素。子善体物。永保贞固。,2
Song,王岩叟,扬州感旧,隐隐芜城枕碧流，繁华曾是帝王州。一声水调满明月，十里春风半画楼。白鸟不离图上去，江云长在鉴中游。废兴屈指千年事，何异行人寄传邮。,3
Yuan,周南老,暮春有感寄良夫,竹抽新笋过苔墙，浓绿阴阴暗柳塘。应恨东风最狼藉，吹残春色恼人肠。,4
Yuan,范梈,百丈山中夜坐，闻谨思将还，忆甲寅入南中，正此日也。十二月二十三日六首 其一,近得雷州信，遥闻弟侄来。江山淹远望，天地保疏材。乡为鱼羹起，今宁马豆猜。残年有心事，未定著寒灰。,4
Yuan,李延兴,鸣皋亭,晴皋一片雪，缥缈落秋云。缟袂风前舞，瑶笙月下闻。听琴多岁月，冲锡出尘氛。寄与乘轩者，芝田好共分。,4
Song,王道父,其二,种田不收一年事，取妇不著一生贫。风吹白日漫山去，老却郎时懊杀人。,3
Qing,尹拯,缺题,积岩山色雪中青，正想幽人倚小扃。好作今冬长枕乐，仍消永夜味前经。,6
Yuan,杜本,题周南翁悠然阁,大江之东彭蠡南，周家高阁与云参。秋风猿狖啼青嶂，暮雨蛟龙起碧潭。绕屋千丛生杞菊，过檐百尺长楩楠。何时共此登临乐，指点山川与纵谈。,4
Qing,王时宪,舟中遣兴,四十日来谁地主，二千里外客天涯。青山两岸寻诗路，黄叶孤村卖酒家。鼓枻有声过蟹舍，使帆无际失鸥沙。前途遥指苍茫处，黄鹄矶边正晚霞。,6
Song,冉居常,白帝庙,西南割据几何年，长托威灵滟滪前。霸气不随天数尽，神祠犹压地形偏。舟航岁晚方孤客，关塞山寒更莫烟。欲论兴亡愁意绪，持杯寂寞酹山川。,3
Tang,司空曙,奉和张大夫酬高山人,野客居铃阁，重门将校稀。豸冠亲谷弁，龟印识荷衣。座右寒飙爽，谈馀暮角微。苍生须太傅，山在岂容归。,2
Qing,王荪,南乡子 闺情,莺语正从容。杜宇无端叫落红。倚遍栏杆闲一角，重重。江外千峰与万峰。锦字泪痕封。待欲传他没便鸿。风自掀帘云且住，濛濛。细雨楼头润晚钟。,6
NanBei,丘迟,诗（沈约同赋。）,诘旦阊阖开，驰道闻凤吹。轻荑承玉辇，细草藉龙骑。风迟山尚响，雨息云犹积。巢空初鸟飞，荇乱新鱼戏。实为北门重，匪亲孰为寄。参差别念举，肃穆恩波被。小臣信多幸，投生岂酬义。,1
Tang,何敬,题吉州龙溪,龙溪之山秀而峙，龙溪之水清无底。狂风激烈翻春涛，薄雾冥濛溢清泚。奔流百折银河通，落花滚滚浮霞红。四时佳境不可穷，彷佛直与桃源通。,2
Yuan,吴宝先,和赵阳山招挽歌,江国同宦游，忆昔壮岁时。投簪各辟地，间阔伤乱离。坐阅沧海尘，梦断邯郸炊。君抱河汾学，著书拟古遗。肯甘草木腐，祇重禾黍悲。鹿门守苦节，耆旧今其谁。謇予愧孤陋，衰暮空栖迟。三复甲子编，抚卷为吁嘻。世事固不常，人生竟何为。城市多纷扰，林泉有幽奇。伊人共歆慕，何事独嗟咨。穷通等浮休，达者自悟之。委顺付造物，佚老足自怡。寄傲北窗卧，舒啸东皋耔。名教真乐地，何忧复何疑。天未丧斯文，文其不在兹。请辍楚人些，载歌盘谷诗。,4
Tang,于武陵,西归,不系与舟闲，悠悠吴楚间。羞将新白发，却到旧青山。一叶忽离树，几人同入关。长安家尚在，秋至又西还。,2
Yuan,吕恕,南恩北津吊张太傅,北津南望海茫茫，浪击舟师此地忙。大节不磨心未死，孤忠欲奋力难当。本根倾覆先从越，历数推迁仅过唐。惟有海陵山不动，青青无语对斜阳。,4
Yuan,吴克恭,过义兴周将军庙,阳羡溪边孝侯庙，陆机文字右军书。借从名士传家后，谁谓将军亡国馀。蛟虎于今正狼藉，凤麟不见谩欷歔。阴阴栋宇多松桧，儗欲临流卜隐居。,4
Ming,文彭,九日同王履约履吉过吕氏竹园,不作龙山会，同游吕氏园。流云度秋水，修竹隐周垣。棋局随幽涧，茱萸照酒樽。琵琶弹一曲，一听一消魂。,5
Qing,孔祥淑,夔府舟中,江水滔滔去，春来景倍生。帆从天外落，人在镜中行。黄鸟含烟啭，青畴带雨耕。长途千里别，不尽故乡情。,6
NanBei,沈炯,谣（幽庭赋系此谣。）,故年花落今复新，新年一故成故人。那得长绳系白日，年年月月但如春。,1
Tang,毛熙震,其四,一只横钗坠髻丛，静眠珍簟起来慵，绣罗红嫩抹苏胸。羞敛细蛾魂暗断，困迷无语思犹浓，小屏香霭碧山重。,2
Yuan,方一夔,其二,蘋风入疏竹，红影飐窗扉。远地犹为客，寒闺未寄衣。丝虫堕复上，旅雁去还归。寄语水曹裔，相期老翠微。,4
Tang,王梵志,其六,孔怀须敬重，同气并连枝。不见恒山鸟，孔子恶闻离。,2
Yuan,李俊民,代四哥赠,相戒南陔养，长看花萼辉。义深姜季被，恩重老莱衣。队似鱼同戏，行如雁共飞。读书当自勉，继取锦堂归。,4
Qing,允禧,其三,浦口欲移舟，前山暖将曙。不见芦中人，但闻隔烟语。,6
Song,王安石,其二,谁谓贵公子，乃如寒士家。真宜举敦朴，已自胜浮华。洲荻藏迷子，溪篁拥若耶。相望只在眼，音问莫言赊。,3
Tang,王泠然,夜光篇,游人夜到汝阳间，夜色冥濛不解颜。谁家暗起寒山烧，因此明中得见山。山头山下须臾满，历险缘深无暂断。焦声散著群树鸣，炎气傍林一川暖。是时西北多海风，吹上连天光更雄。浊烟熏月黑，高艳爇云红。初谓炼丹仙灶里，还疑铸剑神溪中。划为飞电来照物，乍作流星并上空。西山无草光已灭，东顶荧荧犹未绝。沸汤空谷数道水，融盖阴崖几年雪。两京贫病若为居，四壁皆成凿照馀。未得贵游同秉烛，唯将半影借披书。,2
Qing,方文,旅夜,客舍已凄苦，况闻风雨声。一杯消永夜，孤烛坐深更。饥鼠分行出，寒鸡失次鸣。此时心眼静，历历悟浮生。,6
Yuan,王畛,晚思,薰风向晚急，吹动一身愁。意合情终美，心离事只休。鸟冲残日度，云逐暮天流。今古无穷恨，令人早白头。,4
Yuan,耶律铸,寄人,空翠扑晴影，轻黄著柳枝。春风恋游子，浑似纵游时。除醉更无事，忆君方有诗。如何一片月，两地照相思。,4
Tang,王驾,过故友居,邻笛寒吹日落初，旧居今已别人居。乱来儿侄皆分散，惆怅僧房认得书。,2
Qing,王有德,其二,辽阳今喜媲睢阳，炳炳名垂汗简长。昔岭风烟饶剑气，浣溪俎豆带花香。君恩况复荣孙子，臣节洵无愧帝乡。自古成仁惟志士，眼前何必悼存亡。,6
Yuan,王士点,送李中父使征东行省,朝暾明祖幄，芳饯赋长吟。骑置虹旌下，人传凤诏临。香名留雁塔，绣服过鸡林。声教东渐海，年登九牧金。,4
Qing,释元志,钱陆灿室联,名满天下，不曾出户一步；言满天下，不曾出口一字。,6
Ming,方献夫,立春日和戴仲鹖,至日病未起，官奴又报春。故乡云物旧，北阙梦魂新。抚影兼怀友，含情欲语人。萧条鹖冠子，隐几合相亲。,5
Song,王巩,寄山谷,北海未常樽有酒，冯驩何止食无鱼。黔州碗脱无蒸饼，自合官称削校书。,3
Tang,王维,冬晚对雪忆胡居（一作处）士家①,寒更传晓箭，清镜览衰颜。隔牖风惊竹，开门雪满山。洒空深巷静，积素广庭闲。借问袁安舍，翛然尚闭关。,2
Tang,无名氏,长信宫,细草侵阶乱碧鲜，宫门深锁绿杨天。珠帘欲捲抬秋水，罗幌微开动冷烟。风引漏声过枕上，月移花影到窗前。独挑残烛魂堪断，却恨青蛾误少年。,2
Yuan,昂吉,湖光山色楼,危楼倚天何壮哉，轩窗八面玲珑开。水摇万丈白虹气，山横十二青瑶台。林光朝开宿鸟散，帆影暮接归云回。坐久身如在泉石，神清骨爽无纤埃。,4
Ming,王一鸣,渡河至大梁,陇净林争出，壕纡岸果通。日增秋草澹，风闪石花红。猎骑归梁苑，沙人牧宋宫。凭高一俯仰，来往愧冥鸿。,5
Song,王道士,于介翁别去一载偶会高湖谩成唐律以写相思之意,高湖回首恰周期，别后青山几度思。丹灶烟霞空入梦，夜窗风雨忆论诗。百年相会宁无约，九日来游竟失期。去去但坚金石操，岁寒松柏有深知。,3
Tang,牛希济,酒泉子,枕转簟凉，清晓远钟残梦。月光斜，帘影动，旧炉香。梦中说尽相思事，纤手匀双泪。去年书，今日意，断人肠。,2
Tang,于武陵,江楼春望,楼下长江路，舟车昼不闲。鸟声非故国，春色是他山。一望云复水，几重河与关。愁心随落日，万里各西还。,2
Qing,王又曾,其二,悄坐钩帘下，明妆霁镜心。生良家绝代，歌一曲千金。照影鸾同只，量愁海共深。端防误厮养，蹋地转沉吟。,6
Ming,公鼐,出戒坛北行岢罗山道遇雨小憩村家,路转瑶坛背，阴崖石更奇。前峰堆冒絮，过雨扬游丝。暂问油囊酒，旋铺马鬣棋。却因争席处，转畏野人知。,5
Ming,王士性,苍梧道中揽镜独叹盖余风尘荏苒一十五载矣,曾无大药驻朱颜，华髲星星镜里还。修竹拂痕悲玉辇，西风捲萚下乌蛮。三湘水绕龙蛇窟，五岭尘迷虎豹关。万里劳生犹未厌，遥从马首觅青山。,5
Tang,元稹,咏廿四气诗 冬至十一月中,二气俱生处，周家正立年。岁星瞻北极，舜日照南天。拜庆朝金殿，欢娱列绮筵。万邦歌有道，谁敢动征边。,2
Song,方惟深,依韵答杨起公见寄,释卷趋南亩，霜风报穫时。不才谋事拙，寸禄及亲迟。通塞终难问，短长今自知。何年得乘兴，闲趁逸人期。,3
Yuan,那希颜,题界溪顾处士梅隐斋,竹外横斜一两枝，花敷不与众芳齐。孤山月下无多树，分得仙姿在界溪。,4
Yuan,宋禧,竹深轩,曲径昼阴合，虚窗寒色交。琴清风动叶，衣润露垂梢。径造不须问，远谋能解嘲。相过待春晚，留客笋供庖。,4
Tang,王涣,其三,谢家池馆花笼月，萧寺房廊竹飐风。夜半酒醒凭槛立，所思多在别离中。,2
Tang,僧令参,劝学偈,苦哉甚苦哉，波里觅乾灰。劝君收取手，正与摩时徕。,2
Qing,毛世楷,秋日感怀,秋夜焚香醮玉真，秋河靥靥动星辰。人间何处投金濑，天上徒闻析木津。同学少年悲杜甫，美人迟暮感灵均。青天碧海吾无悔，且泛南溪采白蘋。,6
Qing,方仁渊,严氏别墅逢隐士陆竹亭留茗却赠,陆生思却疾，斸药此山巅。花莳金钱菊，茶烹玉蟹泉。地幽邻古佛，心远即游仙。语及尘寰事，悠然不记年。,6
Ming,王超,张渚归舟,落日半帆收，张溪古渡头。花明汀树雪，香冷渚莲秋。碧浪摇樯影，青山枕舵楼。曾知风景好，记此一停舟。,5
Yuan,仇远,六月雨,骤雨忽终日，高田知有秋。斜风驱溽暑，平地作交流。屋漏忙移坐，泥深懒出游。美哉今夕睡，凉意已浮浮。,4
Qing,丁澎,送赵锦帆比部归汴州,携酒青门送客多，相看无奈别离何！漫愁关塞疲征马，从此乾坤有荷蓑。药鼎千年藏日月，云山一路少风波。天寒大泽行人断，独向夷门叩角歌。,6
Qing,于震,龙泉山神仙洞,密叶重重护彩霞，也知深处是仙家。云屏静掩人间月，春色遥连洞口花。局面山河移甲子，树头寒暑记年华。西风正苦瀛州路，愿借溪边两月槎。,6
Ming,方问孝,浔阳送客之广西,江风吹雁音，嘹唳满江浔。九派离盆浦，千峰入郁林。清霜斑树色，斜日落帆阴。莫向矶头泊，山空猿夜吟。,5
Yuan,林泉生,其三,东家陶苦窳，适市日十千。西家琢瑚琏，待贾三十年。材轻信易售，器重良自怜。世事每如此，古今无不然。,4
Tang,僧惟劲,述象骨偈,象骨雄雄举世尊，统尽乾坤是一门。词锋未接承当好，莫待言教句里传。拟议终成山海隔，擗面浑机直下全。更欲会他泥牛吼，审细须听木马嘶。,2
Yuan,李承休,赠崔大傅守璜金史馆承戊洪史馆伫,几年流落寄江山，更踏京尘似梦间。故旧皆为天上贵，困穷谁救辙中乾。相逢尽怪形容变，欲语先羞舌颊顽。曾忝金兰缘不浅，宽怀时复一弹冠。,4
Yuan,汪云龙,其三,化人宫室被层阿，碧瓦高低若涌波。翠石文章书日月，宝珠光燄烛山河。天花坠地黄龙现，贝叶翻经白马驮。谁谓一无超众有，只今尘土重来过。,4
Yuan,安熙,其二,多病交游少，相看动浃辰。赋诗聊遣兴，观化足怡神。问字有知己，过门无俗人。伊谁同此乐，愿许卜东邻。,4
NanBei,萧总,劳歌,百年能几许，公事罢平生。寄言任立政，谁怜李少卿。,1
Ming,丘遂,过张元韬,经时不出户，秋老一幽探。真率成心赏，英雄见手谈。家贫馀紫芋，树冷落黄柑。别去如相念，钟声在水南。,5
Ming,王稚登,龙母庙,松坞石林林，秋风万壑阴。泉清尘客耳，花照定僧心。龙去野祠破，鸟啼山竹深。苍生饥渴甚，朝夕望为霖。,5
Qing,王芑孙,登平山顶,平山望不极，山背画阴阳。断涧穿云黑，长城界树黄。地悬惟鸟道，天尽即龙荒。一眺无中外，空烟点点苍。,6
Yuan,元惠宗,答明主,金陵使者渡江来，漠漠风烟一道开。王气有时还自息，皇恩何处不昭回。信知海内归明主，亦喜江南有俊才。归去诚心烦为说，春风先到凤凰台。,4
Ming,叶封,雨后立秋独由寒溪循路听泉至西山寺即事呈开公 其一,愁霖及稍霁，独往听流泉。莲漏寒溪外，松风古阁边。有山须磊砢，无水不潺湲。得石披襟坐，澄怀一洒然。,5
WeiJin,阮籍,其七,平生少年时，轻薄好弦歌。西游咸阳中，赵李相经过。娱乐未终极，白日忽蹉跎。驱马复来归，反顾望三河。黄金百镒尽，资用常苦多。北临太行道，失路将如何！,0
Qing,丁敬,题沈石田冷泉亭图次石田自题韵,清诗直比谢元晖，写向丹青自入微。林影了如依石瘦，泉光浑欲抱亭飞。山中故事今谁续，画里高流得见稀。片纸真堪抵琼玖，几经辽鹤忆人归。,6
Qing,王定安,挽曾国荃联,张侯夺秩为陈汤，杯酒惜穷途，谓我无官有两子；严帅作堂款杜甫，客窗编野史，报公盛德在千秋。,6
Ming,方国骅,木棉花,不材容得老天年，寒食丹砂木末燃。汉主堠亭情独远，隋宫春树色同鲜。残红似照崆峒火，野血疑啼建业鹃。惟有刺桐共开落，城南上巳句谁传。,5
Tang,哥舒翰,破阵乐,西戎最沐恩深，犬羊违背生心。神将驱兵出塞，横行海畔生擒。石堡岩高万丈，雕窠霞外千寻。一喝尽属唐国，将知应合天心。,2
Yuan,王进之,春日田园杂兴二首 其一,桑田沧海几兴亡，岁岁东风自扇扬。细麦新秧随意长，闲花幽草为谁芳。午桥萧散名千古，金谷繁华梦一场。满眼春愁禁不得，数声啼鸟在斜阳。,4
Tang,不详,其三 斑特赋,无非悲宁戚，终是怯庖丁。若遇龚为守，蹄涔向北溟。,2
Song,王才元,句 其一,雪曳山容改。,3
Qing,王宗炎,春雨学博属题钱舜举苏武归阙图卷,穹庐遍野沙茫茫，风吹草低雁南翔。苏卿乘风还故乡，节旄秃落旃裘凉。谁与送者右校王，跗注韎韦犀毗黄。仰天握手气不扬，苑结抑塞摧肝肠。从骑跪进湩酪浆，通国十岁能挽彊。射兔掘鼠持作粮，胡妇对之心感伤。欲别不别牵衣裳，更有濈角羝乳羊。肱麾不去鸣声长，子卿慷慨泣数行。从此分袂各一方，不复相见毋相忘。橐驼驒騱齐足良，行程苍茫纪不详。汉关峨峨近在望，山川重秀日再光。归诣北阙朝未央，太牢告祭先帝旁。拜典属国为列卿，道路观者如堵墙。面目改易须眉苍，丹青图画何堂堂。齧毡咽雪苦葡尝，不降不辱臣之纲。千载而下谁颉颃，洪皓朱弁郝仲常，垂示风纪传无疆。,6
Ming,僧大遂,寄汰如师,早早言归尚一身，秋空又见雁来宾。不知近事堪传否，须记西风怅望人。,5
Song,方来,其三,结庐得佳景，向无买山钱。床头数卷书，浩溥弥大千。丈夫有远志，至学无穷年。骐骥待北风，鹰隼翔秋天。,3
Yuan,何儒行,春日 其一,碧桃花开汉苑，紫箫声断秦楼。风暖马嘶金勒，月明人上帘钩。,4
Ming,王行,送莫礼敬应聘之京,频年湖上读书多，束帛戋戋忽见过。霄汉明良图治理，林泉英俊遍遮罗。登朝簠簋材偏美，调鼎盐梅味较和。只恐西风秋欲起，四鳃回忆渺烟波。,5
Ming,王世懋,其二,何来武陵色，移植向深闺。叶不迎秋堕，花仍入夏齐。菲菲能拂石，冉冉更成蹊。尚挟风霜气，流莺未敢栖。,5
Tang,僧处默,送僧游西域,一盂兼一锡，秪此度流沙。野性虽为客，禅心即是家。寺披云峤雪，路入晓天霞。自说游诸国，回应岁月赊。,2
Ming,王九思,夜雨（二首。） 其一,夜雨清无寐，秋虫响易哀。庭除纷叶下，树杪自风回。戎马连城发，乡书隔岁裁。路难归未得，颇觉壮心摧。,5
Qing,文星瑞,海珠台船厅联,楼阁俯中央，最难忘曲榭回廊，良宵风月；江天雄一览，犹想见伏波横海，往日勋名。,6
Qing,王翃,田园偶作,落日闭穷巷，风雨何飕飗。沈吟坐来久，悄然生百忧。自伤旷浪怀，苦为衣食谋。朝看孤云飞，暮见空江流。何能坐成老，拔剑当远游。草草天下人，视我如赘瘤。,6
Song,仇远,梦得墨四片一差短戏呈廷玉,昔贤曾梦笔，梦墨定何如。应使山中隐，重研世上书。磨人惊老大，饮汁笑空疏。长短无庸较，三螺已有馀。,3
Ming,叶杲,旅次江夏,岁暮投南楚，萧然一旅身。江山遥对酒，乡里少逢人。细柳舒残腊，疏梅报早春。故园归未得，物候倏更新。,5
Ming,王圭,其二,胜迹三天洞，清游五字诗。悬泉垂马乳，暗谷隐龙池。坐久禽声集，吟残树影移。贤侯兴不浅，应有后来期。,5
Yuan,叶兰,送郡庠张琬次钱朝阳韵,清霜脆堤柳，离愁暗楚江。英才今有几，国士旧无双。野色连帆影，歌声杂鼓腔。都门云五色，望望近船窗。,4
Ming,王升,读曲歌,朝忆复暮忆，展转无消息。芙蓉颠倒生，莲子中心侧。,5
WeiJin,左思,其八,习习笼中鸟，举翮触四隅。落落穷巷士，抱影守空庐。出门无通路，枳棘塞中涂。计策弃不收，块若枯池鱼。外望无寸禄，内顾无斗储。亲戚还相蔑，朋友日夜疏。苏秦北游说，李斯西上书。俯仰生荣华，咄嗟复凋枯。饮河期满腹，贵足不愿馀。巢林栖一枝，可为达士模。,0
Yuan,缺名,春日田园杂兴,社近记穿黄茧子，雨前趱摘紫枪茶。,4
Tang,毛文锡,中兴乐,豆蔻花繁烟艳深，丁香软结同心。翠鬟女，相与，共淘金。红蕉叶里猩猩语，鸳鸯浦。镜中鸾舞，丝雨，隔荔枝阴。,2
Tang,史青,除夜（一作王諲诗）,今岁今宵尽，明年明日催。寒随一夜去，春逐五更来。气色空中改，容颜暗里回。风光人不觉，已著后园梅。,2
Ming,王肄,题谢孔昭雨中过沈孟渊所诗画,竹边书屋柳边舟，白发相逢酒一瓯。回首旧游成远梦，满林风雨不胜秋。,5
Yuan,李好古,青歌儿,甜话儿将人将人摩弄。笑脸儿把咱把咱陪奉。你则看八月冰轮出海东。那其间雾敛晴空。风透帘栊。云雨和同。那其间锦阵花丛。玉斝金钟。对对双双。喜喜欢欢。我与你笑相从。再休提误入桃源洞。,4
Qing,王之进,耦庄野芳楼看梅,遥指庄楼问野芳，寒梅孤瘦作仙妆。未除烟火身难近，立向冰天韵亦庄。雨浥南枝香冉冉，月窥东阁影苍苍。逋仙欲与花神约，莫遣飞英着寿阳。,6
Ming,王立道,秋日溪上偶成,本无羡鱼意，聊复上苔矶。坐惜青蘋晚，行攀碧树稀。儿童喧钓艇，鸡犬狎邻扉。近喜桑麻好，迎霜早授衣。,5
Yuan,芝涧,湘竹龙,杜君得湘管，归弄湘江浔。湘君抱琼瑟，和作孤鸾吟。鱼龙起夜听，月小江深深。鲛室停秋杼，钧天协广音。行将揽芳杜，迟子苍梧岑。,4
Ming,尹养叔,次韵,莲榜同登四十年，几个兰契共欣然。艰虞备历今重会，疢疾犹存未易痊。离合已看俱白首，荣枯何必问苍天。只缘王室方多难，未敢归欤理废田。,5
Qing,文昭,送潘师归女青道院,好雨宵来足，君归事耦耕。到门春水漫，压屋杏花明。短草扶轻策，长衫受晚晴。清明催上冢，吾亦欲山行。,6
Song,王韶,投机颂,昼曾忘食夜忘眠，捧得骊珠欲上天。却向自身都放下，四棱塌地恰团圆。,3
Yuan,安熙,仲冬初吉归途即事,雾惨云愁结暮阴，游方客子正悲吟。霜风有恨号平楚，寒日无光下远岑。沧海齐州半摇落，乾坤今昔几消沉。意长世短知谁会，一曲商歌万古心。,4
Ming,王掖,马头曲 其一,銮刀刲燔羊，官瓮泻渼马。更衣兰房中，吊影银灯下。,5
Yuan,尚仲贤,仙吕点绛唇,天数合该。虎臣囚在。迷魂寨。请的他来。似兄弟相看待。,4
Song,方翥,离武林,大江东接海漫漫，海气江风吹雨寒。才出国门三十里，便成回首望长安。,3
Qing,王士禛,南园池上,清言不觉暑，纤月生西林。苔径少尘色，夜猿清道心。渔樵晚多侣，风壑静同音。会学涓高术，阴潭鸣玉琴。,6
Yuan,王蒙,题王澹游岁寒三友图卷,房山仙人清似水，醉倚长松吹玉笙。梅花如雪孤凤冷，明月丹霄天籁生。,4
Yuan,牟巘,和雨中 其一,但听四檐滴，真成万事休。空村就谁饭，高树系吾舟。那忍田翁笑，还怜木偶流。老人浑忘事，略记酉年秋。,4
Ming,王猷,杪春同唐金颖寅丈省耕郊外同憩清源洞小酌赋此 其一,干戈犹未起疮痍，又值郊原草绿时。官骑偶缘灵雨出，杖藜因爱石泉移。平畴风起追秧马，野岫春生战茗旗。愿得时和诸讼简，双柑长此听黄鹂。,5
Song,句士良,天光观,古殿千年屋，高松百尺阴。真人不可问，时有鹤遗音。,3
Ming,尹宾商,泛泽湖,轻风细雨忽初晴，秋色澄空一掌平。湖上月明天似水，江边云起树如城。舟穿芦荻疑无路，人踏芙蕖觉有声。不比桃源迷去路，尔时心迹已双清。,5
Tang,司马扎,宫怨,柳色参差掩画楼，晓莺啼送满宫愁。年年花落无人见，空逐春泉出御沟。,2
Qing,方仁渊,早出小东门至藕渠镇,晨起驾柔橹，宿雾犹冥冥。晓日冲波白，遥山带郭青。鱼盐喧小市，鹜雁聚寒汀。自笑谋生拙，孤舟未敢停。,6
Yuan,周驰,送李伯英二首 其一,吴越江山天下稀，尊前休叹昔人非。一杯正好酬春色，何事征帆去似飞。,4
Yuan,任士林,和杜元用见过韵,湖上新楼好，相过不厌君。年光吴地老，客梦越江分。聚散无虚迹，穷通有昔闻。时遮西望眼，冉冉见浮云。,4
Song,王令,其三,何处难忘酒，登贤入用初。一身兼禹稷，四海再唐虞。去圣千年恨，明时一日舒。此时无一盏，何以酹亨衢。,3
Qing,方浚师,直庐夜宿感怀 其一,飒飒西风夜正阑，独依禁篽畏清寒。聊将闲散容吾拙，敢诩文章副此官。一枕渐催乡梦近，九秋谁念客衣单。南来鸿雁应相识，期尔成行振羽翰。,6
Tang,浩虚舟,行不由径赋（以处心行道有如此焉为韵）,澹台灭明。幽栖武城。感朴直之风散。恶奸邪之径生。苟正其身。宁偏僻而是履。不以其道。故斯须而不行。想乎尘满荆扉。草迷荒野。追游不慎其经历。咫尺固难于出处。钟山石上。杖藜之意殊乖。蒋氏庭中。携手之期顿阻。牢落幽居。交从日疏。顾履危之若是。将苟且其焉如。访野径以閒游。恐穿松竹。出衡门而独步。不绕园庐。嘉夫砺志草茅。规行畎亩。避幽隐以不到。视崎岖而何有。芜城独赏。宁游旧井之间。山馆时归。肯逐樵人之后。至若草树沈沈。幽芳阻寻。络野之茅阴自合。缘溪之苔色空深。以遨以游。见徇公灭私之志。一动一息。有去邪崇正之心。是以萧索乡闾。虚閒襟抱。优游多辙之穷巷。来往疏槐之古道。花间绝迹。念蹊树之徒芳。原上无人。惜皋兰之暗老。且遵道如砥。持心若弦。信无私以白首。将抱直以穷年。颜生负郭之田。有时窥矣。谢氏登山之屐。无所用焉。既而披蔓草之荒凉。见游人之逦迤。方检身于邪正。宁系怀于远迩。杨朱悲道丧。事亦如斯。阮籍哭途穷。意殊若此。当举直以错枉。冀风行而草靡。苟非贤智之为心。孰能如是。,2
Yuan,王文蔚,栖岩寺,古寺依岩腹，高僧昼掩扃。岭泉飞练白，轩竹冷云青。秋雨漫碑字，西风语塔铃。登临最佳处，清晓望川亭。,4
Yuan,宋克笃,马头山,马头山望紫金山，中有仙人自往还。多少尘缘消不尽，谩劳魂梦翠微间。,4
Yuan,贝琼,人日,卜宅邻杨子，登楼拟仲宣。客星犹海上，人日且尊前。谷鸟晴偏乐，林花暖欲然。浩歌醒复醉，何用惜中年。,4
Yuan,吾丘衍,王复元挽歌词,昔赴公车日，官占忤大臣。归来从白首，老去有苍旻。泉石心何固，文章气益神。谈玄竟络绝，怆恻重伤神。,4
NanBei,常景,其二 玉褒,王子挺秀质，逸气干青云。明珠既绝俗，白鹄信惊群。才世苟不合，遇否途自分。空枉碧鸡命，徒献金马文。,1
Ming,文森,游西山归泛石湖,春声病起到山家，落尽山中桃李花。十日遍游那得尽，村村坞坞焙山茶。,5
Yuan,杜瑛,秋思,壮心忽忽剧悬旌，秋气能令客子惊。白雁不闻云外过，清霜先向鬓边生。铜驼巷陌周东土，金凤楼台邺北城。千古繁华俱一梦，空馀草木战风声。,4
Tang,白云仙人,其十二 惹罗衣草,出群叶绿顺五枝，见宝雄煮事相依。煮汞成珍作砂子，五金偏道定相宜。,2
Yuan,尚仲贤,后庭花,你是个领貔貅天下材。画麒麟阁上客。想当日汉高祖知人杰。俺准备着韩淮阴拜将台。把筵宴快安排。俺将你真心儿酬待。则要你立唐朝显手策。立唐朝显手策。,4
Yuan,宋讷,元方既次韵见寄又闻辞训导之职来归东崖故居乃再用前韵以贺之 其一,归来不在别离中，后进应怀绛帐翁。邑里琴弦陪杖屦，家庭二子列鹓鸿。绿杨野渡诗人兴，翠竹茅亭处士风。何用沈生山水笔，东崖真境画图同。,4
Yuan,王蒙,其二,自笑愚公住翠微，长年无事掩荆扉。苔深绿绮闲棋局，花落严陵旧钓矶。紫木旋舂明日饭，白云堪制暮春衣。溪南千树碧桃下，醉倒东风夜不归。,4
Ming,王昶,西郊浮邱寺观午时莲,君不见图澄幻术施奇咒，钵底花开顷刻就。又不见灵彻雕镂运匠心，滴滴含风催玉漏。须知巧极是人工，何如武夷曲涧东。机缄未易向人启，芳心才吐日当中。白如冰玉小如指，叶罕根浮坭不滓。君平卖卜正垂帘，黑甜梦破人方起。我闻地支之数午为阳，阳舒阴惨本其常。又闻五行之位午属火，水生火发奚不可。太息濂溪空注图，二五精蕴发所无。此花独禀天地正，作说不及胡为乎。白昼已过阴霾冱，皎皎澄怀终莫吐。从来显晦贵因时，肯与木槿争朝暮。吁嗟尧阶蓂荚又何年，晦朔不爽至今传。我欲移根归太液，重华相映际中天。,5
WeiJin,孙绰,三月三日诗,姑洗斡运，首阳穆阐。嘉卉萋萋，温风暖暖。言涤长濑，聊以游衍。缥萍■流，绿柳荫坂。羽从风飘，鳞随浪转。,0
Yuan,汪斌,酹江月 吴山怀古,登临遐眺，叹当年、一夜朔风狼藉。石塔镇南人共怒，怒气上轰霹雳。废苑荒凉，粉墙颓圮，万事空陈迹。阙庭何在，钟声敲断岑寂。闻道十里西湖，荷花香里，歌舞成悲戚。湖上有山山有恨，应恨旧京乖隔。秦老和戎，贾生罔上，后世见之方策。兴亡回首，暮烟衰草凝碧。,4
Qing,方长华,挽徐清泉妻联,阃略共争传，忆当年手寄征衣，线簏尚余金蛱蝶；徽音宜有后，看此日壁悬遗褂，绣襦新得石麒麟。,6
Yuan,牟巘,送周东甫教授馀干,博士广文馆，迟君二十年。新邦重于越，旧俗记诸贤。鹢首南风至，皋比右席专。暮年尤惜别，搔首意凄然。,4
Tang,僧圆观,其二,身前身后事茫茫，欲话因缘恐断肠。吴越溪山寻已遍，却回烟棹上瞿塘。,2
Ming,王冕,其二,平无无饮量，难与醉乡期。老委青云志，空听白纻辞。寒烟昏塞口，残月淡娥眉。此际天涯客，凄凉只自知。,5
Yuan,汪炎昶,友人山庄,便觉尘嚣隔，烟霞宁几深。树招怜翠眼，水发嗜清心。石晕团枯靥，崖芳簇碎金。知非樽酒聚，宠我以幽寻。,4
Yuan,何儒行,兴岭汪公仲云松楼,黄山插天紫翠浮，三十六峰明素秋。奇秀蜿蜒结兴岭，岚光晴拥云松楼。楼中主人爱山色，间居不为轩冕求。松林云去松自绿，云来松林云满谷。主人看松卧云屋，静听松风清可掬。君不见岁寒贞松饱雪霜，材大青云成栋梁。,4
Yuan,宋讷,赵樵山见和复用韵以答之 其一,半年学稼入田中，时访村西鹤发翁。草径暖烟晨牧犊，蓬窗秋雨夜闻鸿。瓜香果熟园林趣，酒浊鸡肥里社风。野鸟不知兴废事，争枝择树满林同。,4
NanBei,王褒,别陆子云诗,解缆出南浦，征棹且凌晨。还看分手处，唯馀送别人。中流摇盖影，边江落骑尘。平湖开曙日，细柳发新春。沧波不可望，行云聊共因。,1
Qing,王茂桓,挽张之洞联,不随桃李哭春风，从庚子整顿乾坤，逐一思量，真个相度能容，大家福禄，萧何乎，曹参乎，普天之下应洒涕；竟作神仙惊帝梦，到己酉推崇德望，无双功业，匪特经师弗愧，后学津梁，司马耶，卧龙耶，继公而起更何人。,6
NanBei,范云,赠张徐州谡诗,田家樵采去，薄暮方来归。还闻稚子说，有客款柴扉。傧从皆珠玳，裘马悉轻肥。轩盖昭墟落，传瑞生光辉。疑是徐方牧，既是复疑非。思旧昔言有，此道今已微。物情弃疵贱，何独顾衡闱。恨不具鸡黍，得与故人挥。怀情徒草草，泪下空霏霏。寄书云间雁，为我西北飞。,1
Song,毛滂,赵宣德生日,仁飙扇佳气，炜炜自门庐。閒日风波外，长年霜雪馀。冻醪含凿落，春意动篨䈝。定有升仙骨，黄精易扫除。,3
Ming,王恭,夏夜曲,初月照回廊，鸣珰出洞房。竹清残暑气，荷汎小池香。雪腕宫罗润，云鬟夜玉凉。庭前有梧叶，早晚落银床。,5
Qing,尹继善,其三,忆昔登临始，犹然草树荒。穿林开曲径，凿石起层梁。池映天光满，桥通练影长。四时花柳色，不异锦屏张。,6
WeiJin,陶潜,和刘柴桑,山泽久见招，胡事乃踌躇？直为亲旧故，未忍言索居。良辰入奇怀，挈杖还西庐。荒涂无归人，时时见废墟。茅茨已就治，新畴复应畬。谷风转凄薄，春醪解饥劬。弱女虽非男，慰情良胜无。栖栖世中事，岁月共相疏。耕织称其用，过此奚所须。去去百年外，身名同翳如。,0
Song,赋梅,齐天乐 令狐佥迁新廨,雕阑曲曲芙蓉水，天然一时潇洒。露浥冰壶，风摇玉佩，缥缈蓬莱如画。银烛欲下。照藻桷翚飞，杏梁虹架。如此规模，杜陵何止万间厦。明年春燕归早，卷帘应认得，旧家王谢。袖里经纶，幕中佳话，高斸云根谁写。青冥纵靶。看人在金坡，炬莲盈把。句忆湘南，渌池明月夜。,3
Ming,王嗣经,莆田县署联,牧民无事旧风霜。,5
Yuan,甘立,秋雨夜坐,风雨夜窗急，庭帷秋思多。萧萧闻落木，汹汹度惊波。阶湿吟蛩乱，檐深宿鸟过。青灯挑不尽，无奈客愁何。,4
Tang,司马扎,猎客,五陵射雕客，走马占春光。下马青楼前，华裾独煌煌。自言家咸京，世族如金张。击钟传鼎食，尔来八十强。朱门争先开，车轮满路傍。娥娥燕赵人，珠箔闭高堂。清歌杂妙舞，临欢度曲长。朝游园花新，夜宴池月凉。更以驰骤多，意气事彊梁。君王正年少，终日在长杨。,2
WeiJin,曹丕,其二,西北有浮云，亭亭如车盖。惜哉时不遇，适与飘风会。吹我东南行，行行至吴会。吴会非我乡，安得久留滞。弃置勿复陈，客子常畏人。,0
Tang,戎昱,闻颜尚书陷贼中,闻说征南没，那堪故吏闻。能持苏武节，不受马超勋。国破无家信，天秋有雁群。同荣不同辱，今日负将军。,2
Ming,王尚綗,郊行,壮岁不晓事，意期天地长。殷勤简诸集，殊无不死方。委填竟何所，佩剑迥难忘。青天空鹤唳，孰与哀北邙。,5
WeiJin,许询,鸊鹈赋,惟鸊鹈之小鸟，托川湖以繁育。翩舍翮以和鸣，匪窘惕于笼畜。瀺灂池沼，容与河洲。翔而不掩，集而不留。值污则止，遇泽则游。沦潭里以衔鱼，跃浪表而相求。萃不择渠，娱不择川，随风腾起，与涛回旋。沈窜则足拨圆波，浮泳则臆排微涟。率性命以间放，独遨逸而获全。,0
Tang,田娥,杂曲歌辞 夜夜曲,愁人夜独伤，灭烛卧兰房。祗恐多情月，旋来照妾床。,2
Yuan,李京,过七星关,七星关上一回头，遥望乡关路阻修。欲倚云山攀北斗，不辞鞍马过南州。两厓斩壁连天起，一水漂花出洞流。闻道清时无瘴疠，行人经此不须愁。,4
Yuan,余寅,其二 虾子禅,老禅不解事，眉白鬓茎稀。曹溪一滴水，虾子作龙飞。,4
Yuan,于立,次韵 其一,过雨收残暑，西来水似天。秋风生柁尾，明月落尊前。惨澹依山寺，欹斜下濑船。清歌不成调，思尔枕书眠。,4
Ming,文琰,伏波祠,柱石奇勋耀日星，云台何事不书名。祠前一曲东流水，昼夜奔波闹不平。,5
NanBei,僧宝志,其四,禺中巳，未了之人教不至。假使通达祖师言，莫向心头安了义。只守玄，没文字，认著依前还不是。暂时自肯不追寻，旷劫不遭魔境使。,1
Ming,王道通,马首,马首冲烟健鹘飞，南山如画隔蔷薇。十年宝剑屠儿笑，猎得黄羊间道归。,5
Ming,王一鸣,述怀寄达邢太仆子愿先生二首 其一,白简腾三府，黄州住二年。旱从新谷贷，寒想叠衣眠。简出山川贵，深耕性命全。优游开万卷，事事信皇天。,5
WeiJin,王赞,皇太子会诗,玄阴受谢，青阳启号。气以升新，光以永照。,0
Tang,王感化,句,草中误认将军虎，山上曾为道士羊。,2
Ming,王彝,其四 立玉峰,昆冈分半股，插地四无邻。为有怀中璧，虹光夜夜春。,5
Qing,王龙光,其十五 旱澡,杯盂贮水即为盆，尘垢粗除色便浑。惟有成汤解此意，须教日日洗心魂。,6
Yuan,李行道,么篇,现放着收生的刘四婶。剃胎头的张大嫂。俺孩儿未经满月蚤问道我十数遭。今日个浪包娄到公庭混赖着您街坊每常好是不合天道。得这些口含钱直恁般使的坚牢。,4
Tang,王维,和尹谏议史馆山池①,云馆接天居，霓裳侍玉除。春池百子外，芳树万年馀。洞有仙人箓，山藏太史书。君恩深汉帝，且莫上空虚。,2
Song,王周,题厅壁,永日无他念，孤清吏隐心。竹声并雪碎，溪色共烟深。数息闲凭几，缘情默寄琴。谁知同寂寞，相与结知音。,3
Ming,王褒,送张指挥,龙虎旌旗度朔河，羽林诸帅拥天戈。银潢净洗刀兵气，玉垒穷搜虎豹窠。万里山川传驻跸，九重日月共鸣珂。边庭不用防秋计，沙漠如今总汉歌。,5
Ming,方弘静,平乐舟中,羽扇难挥暑，素衣行欲缁。如何桂岭表，日挂云帆为。,5
NanBei,王僧达,释奠诗,时泰道畅，礼备乐修。启痒选俊，博教深求。民人鳞萃，淑美云浮。师尊训浃，嘉敬载柔。,1
Yuan,李达衷,哭云窝弟①,三李蟠根赫叶光，我家兄弟袭馀芳。愧余体短才尤短，恨尔身长寿不长。白发何忘共姜被，青灯无复对苏床。可怜妻子乡关阻，吾为存亡倍断肠。,4
Ming,王同祖,涿鹿遇杜道士,晚渡桑乾水，西风匹马过。寒城归鸟急，古道夕阳多。邂逅班荆地，萧条伐木歌。悤悤更南北，回首意如何。,5
Tang,僧灵辨,又嘲,道士当谛听，沙门赠子言：鸿鹤已高逝，燕雀徒自喧。,2
Ming,王肯堂,多丽,步花阴，满园春色飘零。过横塘、曲阑斜折，崎岖转入荷亭。坐无聊、起看画障，行还倦、闲拨炉熏。暗觉声喧，微窥影乱，映门一线露罗裙。双扉启、缟衣翠袖，相簇度银屏。霎时见，虚窗雪艳，素壁霞明。细看伊、莲随步起，果然兰并肌芬。脸盈盈、疑开蛤帐，腰细细、堪试香尘。腻发盘云，修眉偃月，珊瑚一颗蹙朱樱。擎桨处、春纤如削，浑是玉雕成。临别去，流波回觑，障面笑狂生。,5
Tang,王损之,饮马投钱赋（以好善驰名叶乎前志为韵）,昔人有暗室无欺。行行路歧。涉清流之荡漾。指白水以驱驰。乘匹马而来。念兹枯渴。倾一囊以用。投彼涟漪。且水本无情。人能誓志。俯濯缨之上善。控奔蹄之小驷。廉隅是切。斗升之水无多。重价将酬。子母之钱尽弃。汤汤浅濑。历历五铢。饮之而忘其量也。投之而无乃甚乎。同济河而沉璧。异浊水以求珠。隐金沙之中。迷于赤仄。落蘋蘩之上。混彼青蚨。嗟乎。利已则多。洁身诚鲜。在一饮而何损。投半两而称善。凫鹥下处。对鹅眼而难分。鳣鲔游时。杂鲸文而不辨。骎骎练影。潏潏波声。满腹而自资行道。坠钱而孰谓沽名。郭况之家人傥来。讶移金穴。汉代之赀郎或见。犹认水衡。浦溆萦盈。汀洲重叠。吴酌贪而难并。王不言而雅叶。致香醪而一醉。且乏杖头。入春溜以俱沉。不漂榆荚。澄明水底。散乱马前。乍似拣金之碛。何殊种玉之田。逐好利之徒。无辞俯拾。同贯珠之子。几误旁穿。是知雅志无俦。常情不到。将均勺水之直。自胜饮冰之操。则坠银瓶于井底。思妇徒伤。投竹杖于陂中。仙翁可报。贤哉项氏之心。从吾所好。,2
Tang,敦煌人作品,其九 瑟瑟咏,瑟瑟焦山下，悠悠采几年。为珠悬宝髻，作璞间金钿。色入青霄里，光浮黑碛边。世人偏重此，谁念楚材贤。,2
Qing,方守敦,悼吴摰父,一别千秋奈此心，凄凉往事细追寻。高秋仙侣蓬山曲，皓月楼船碧海深。国事纷纭长太息，人才摇落几悲吟。潮声天地今横激，洒泪西风合醉沉。,6
Tang,浩虚舟,射雉解颜赋（以艺极神惊愁颜变喜为韵）,昔贾氏子。其容似鄙。伊室家兮。中心莫喜。将非匹以为念。惧无能而是耻。自初笄之岁。终日低眉。因获雉之辰。有时见齿。原夫他室是托。芳华正春。谓妖容之可恃。顾陋质以难亲。自西自东。每栖栖而反目。不言不笑。常脉脉以凝神。尔乃释恨无方。从权有计。因如皋以肆望。逞若神之绝艺。执弓挟矢。期应手以无遗。果志惬心。冀回眸之一睇。已而健马蹄疾。中原草平。想媞媞之未悦。聆鷕鷕之初鸣。花颜惝恍以徐骇。锦翼翩翻而忽惊。迟回而满月将发。盼睐而横波以清。由是执辔情专。驰神望极。星走白羽。绮张丹臆。陋容蹙缩以兴愤。慢脸㛹娟而改色。彩光迸落。初莞尔以难持。飞镞洞穿。遂嫣然而不息。及夫广陌将暮。征途既还。鸣弰劲挺以风响。澡翰毰毸而血殷。盼么么之凡姿。于焉改貌。散低回之郁志。由是开颜。向使恨蓄两心。功亏一箭。终悄兮而莫释。宁咥其之可见。委丝萝之弱性。没齿而难忘。惨桃李之秾华。终天而不变。是知陋不足耻。艺诚可优。嘉五善之殊妙。解三年之积愁。然后知一笑之难得。岂止千金而是酬。,2
Ming,王翃,人有谓余老者感作,一身不遇家屡空，谈诗说剑心何雄。少年虽去壮还在，出门千里轻飞蓬。饮酒多欢侠游子，寻花常宿倡楼中。半生为乐不知病，两耳忽患今春聋。梳头遂见发初短，照面恰怪颜无红。往还后生最轻薄，笑云似尔当称翁。繁华零落尽朝菌，吟叹啾唧来秋虫。天地那能禁我老，文章可惜令人穷。一丘一壑几时住，世上岂有真乔松。,5
NanBei,卢询祖,中妇织流黄,别人心已怨，愁空日复斜。然香望韩寿，磨镜待秦嘉。残丝愁绩烂，馀织恐缣赊。支机一片石，缓转独轮车。下帘还忆月，挑灯更惜花。似天河上景，春时织女家。,1
NanBei,何承天,其十二 上邪篇,上邪下难正，众枉不可矫。音和响必清，端影所以亡。汉宣隆中兴，魏祖宁三方。譬彼针与石，效疾而称良。行苇非不厚，悠悠何讵央。琴瑟时未调，改弦当更张。矧乃治天下，此要安可忘。,1
Ming,方豪,送章子发至雷岭,山中春独早，枕上雨初晴。泉响妨人语，花明照客行。野老杯盘洁，溪风杖屦轻。孤琴余万里，此别最关情。,5
Qing,王鸣雷,岘山怀古,断桥斜日出云津，访古登临感慨频。鹦鹉不吟梁浦月，铜鞮空唱岘山春。雍台树色西连楚，樊口桃花北向秦。下马便寻羊叔子，看碑几度欲沾巾。,6
Qing,王韵梅,南浦 秋水，用玉田韵,枫冷落吴江，漾涟漪一镜，澄清初晓。云梦到潇湘，芙蓉外、一段清愁难扫。苍茫独立，半空飞下鱼云小。旧日莲塘零落尽，剩有蘋花蓼草。芦汀荻渚舟横，问季鹰归未，莼鲈误了。落日古荒湾，西风里，空溯浣衣人到。馀情渺渺，洞庭木叶波生悄。行遍陂塘三十六，消尽秋心多少。,6
Ming,王鏊,哭逊之振之兄三首 其一,吾生终鲜甚，尚赖两三君。故国多时别，凶音隔岁闻。天涯相顾影，日暮独怀群。南望无穷泪，青山空白云。,5
Yuan,王旭,大江东去 登鲸川楼,飞楼缥缈，疑行云、势压鲸川雄杰。宾主落成登眺日，正是炎蒸时节。把酒临风，凭栏一笑，忘尽人间热。四围烟树，万家金碧重叠。休问去棹来帆，南商北旅，欢会并离别。且向樽前呼翠袖，歌取阳春白雪。千古兴亡，百年哀乐，天远孤鸿减。酒阑人散，角声吹上明月。,4
Yuan,李桓,越国进西施图 其一,一笑端令国为倾，春风歌舞学初成。此行便觉吴为沼，战胜何须十万兵。,4
Ming,王尚綗,和商寅长雨后韵,雨后寻幽会，相逢复故人。高秋净绮席，澹月散芳邻。汝水春来兴，京华岁暮身。登楼无限思，肯厌去来频。,5
Ming,王崇庆,赠沈绶归海虞,吴门城上山，虎丘山下水。春花晓莺啼，念子在言里。,5
Ming,王象艮,豫让桥,义士负奇节，所重在知己。让也慷慨流，恩仇惟一匕。将以酬智伯，势必危襄子。一往志不返，肯以彼易此。所重者一言，所轻者一死。荒桥至今在，过者犹兴起。立马对斜阳，汤汤听汾水。,5
Yuan,方樗,题吴景禧栖碧楼,白叟无人识，青山是故知。一从觞菊后，两过浴兰时。入暑重逢此，追凉约更谁。清风觉相变，未忍数归期。,4
Ming,王邦畿,江村失道,独行山日落，烟雾障平原。前路踟蹰处，归林鸟雀喧。路边方拱立，田父为予言。更自过云谷，松坳道者园。,5
Tang,朱湾,同达奚宰游窦子明仙坛（一作同张明府游仙台）,松桧阴深一径微，中峰石室到人稀。仙官不住青山在，故老相传白日飞。华表问栽何岁木，片云留著去时衣。今朝茂宰寻真处，暂驻双凫且莫归。,2
Qing,毛师柱,方山阻风,征帆早喜到江东，凝望乡关咫尺通。岂谓三朝又三暮，依然愁水复愁风。空馀山色烟波外，枉却秋光道路中。但得快哉旗脚转，更何分别问雌雄。,6
Yuan,释文信,题赵彦徵画,吴兴之山弁山好，碧嶂丹崖净如扫。云开影落水晶宫，妙处不传休草草。玉堂学士文敏孙，笔意惨淡深讨论。大峰扬旗出天阙，小峰倒翅如鹏抟。清溪过雨泉声壮，茅屋疏林更萧爽。他年此地巢云松，一笑人间脱尘鞅。,4
Yuan,王士熙,其五,美酒朝朝熟，佳宾日日来。玉卮擎雨露，翠衲拂尘埃。预恐春城闭，先教晚骑回。只今行乐地，飞絮落莓苔。,4
Yuan,王钝,蒙亳道中,半生空落魄，千里几迍邅。有梦庄周蝶，无缘老子仙。草花开霁雪，野树郁晴烟。风景乡关近，毋劳听杜鹃。,4
Yuan,汪元量,杭州杂诗和林石田 其一,石田林处士，吟境静无尘。乱后长如醉，愁来不为贫。饭蔬留好客，笔砚老斯人。近法秦州体，篇篇妙入神。,4
Ming,史可法,忆母（时督兵白洋河）,母在江之南，儿在淮之北。相逢叙梦中，牵衣喜且哭。,5
Ming,王道通,征人妇,离愁压黛老铅华，荡子从戎不到家。万里请缨随铁骑，十年横剑阻金沙。书封青锁春深泪，灯落红闺夜半花。正是断魂眠未得，绿槐风雨数声鸦。,5
Yuan,叶兰,出塞吟寿达丞相,白雪满天山，将军出汉关。铙歌辽水上，转战敌尘间。夜月严营静，秋风牧马閒。归当铭碣石，功业复谁攀。,4
Yuan,吴镇,郭忠恕仙山楼观,叠嶂云仍起，崇山境转幽。溪云千顷雪，松籁一林秋。长啸临朱阁，清游卧石楼。桥回泉溜远，消尽古今愁。,4
Ming,王士昌,酒岛流霞,日气蒸林花气香，清樽林麓坐徜徉。漱流云午川容澹，藉草烟和石发长。晋代兰亭唯曲水，习家池馆即高阳。疏庸转畏时名在，不道当歌醒更狂。,5
Ming,丁鹤年,登北固山多景楼,风月无边地，乾坤有此楼。城随山北固，潮蹴海西流。眼界宽三岛，胸襟隘九州。阶前遗狠石，谁复话安刘。,5
NanBei,江淹,贻袁常侍诗,昔我别楚水，秋月丽秋天。今君客吴坂，春色缥春泉。幽冀生碧草，沅湘含翠烟。铄铄霞上景，懵懵云外山。涉江竟何望，留滞空采莲。驻情光气下，凝怨琴瑟前。珠贝性明润，兰玉好芳坚。不以宿昔岨，怀愧期暮年。,1
Tang,上官仪,咏雪应诏,禁园凝朔气，瑞雪掩晨曦。花明栖凤阁，珠散影娥池。飘素迎歌上，翻光向舞移。幸因千里映，还绕万年枝。,2
Ming,叶向高,其三,夜雨寒灯自䌟纑，空留一线荅劳劬。只今彤管新褒在，千载人间说义姑。,5
Tang,宋以后著作中所载唐代神仙鬼怪诗,凤凰台兽相和歌（题拟） 其一,纤阿敛照窗风起，渐觉霜寒逼玉床。幽恨从来无早暮，不知宵漏向人长。,2
WeiJin,殷仲堪,游园赋,尔乃杖策神游，以咏以吟。落叶掩蹊，果下成林。,0
Tang,王丘,咏史,高洁非养正，盛名亦险艰。伟哉谢安石，携妓入东山。云岩响金奏，空水滟朱颜。兰露滋香泽，松风鸣佩环。歌声入空尽，舞影到池闲。杳眇同天上，繁华非代间。卷舒混名迹，纵诞无忧患。何必苏门子，冥然闭清关。,2
Song,郊庙朝会歌辞,其二 群臣举酒用《正安》,簪绂若云屯，晨趋阊阖门。侁侁罗禹会，济济奉尧樽。周礼观明备，天仪仰睟温。高卑陈表著，同拱帝王尊。,3
Song,方洵武,题宁国院十全堂,卢扁不世出，死生非在人。草木孕妙理，金玉潜至神。用之固有序，品制非君臣。世之挟术者，不啻空中尘。悉以利自售，幽枉何由伸。韫公药之师，所得无非真。构堂备观寂，榜墨如堆云。再味维摩言，深悯芭蕉身。我病众生病，当推病之因。诸幻起诸妄，勿药常欣欣。,3
Tang,李隆基,轩游宫十五夜,行迈离秦国，巡方赴洛师。路逢三五夜，春色暗中期。关外长河转，宫中淑气迟。歌钟对明月，不减旧游时。,2
Yuan,仇远,其二,上人家海上，喜从名山游。昔闻三茅君，隐在千峰头。霜寒草木瘦，岁晚泉石幽。不见梁丘伯，使我心悠悠。,4
Ming,丘浚,挽全州蒋隐君友人蒋良之父,高人厌世氛，一夕敛天真。花落閒庭晚，鸟啼空谷春。药囊馀旧剂，茶灶冷香尘。埋玉湘江上，悲风起白蘋。,5
Song,史瑜,兴庆池禊宴,池馆春光欲禁烟，芳辰修禊集群贤。茂林深处森冠剑，清籁鸣时当管弦。召伯甘棠分陕地，羊公风景岘山前。诗成莫讶天机俊，潜握人间造化权。,3
Yuan,汪梦斗,巧节,新凉溯晚风，一笑偶相同。有景如荒野，无云障太空。涓涓渠水绿，树树蓼花红。星会俄已过，风光叹转蓬。,4
Ming,王溱,其二,乾坤开胜概，我辈合登高。岁月孤鸿迹，云霄双凤毛。秋光山掩映，雨意境萧骚。异景仍佳节，踟蹰共浊醪。,5
Qing,丁尧臣,其二,天连湖水碧，远树隔村微。征雁几行急，秋风何处归。波摇帆影活，云带夕阳飞。多少间鸥鹭，应怜作客非。,6
Qing,方鹤斋,春日杂感和程佛肩陈佐卿原韵八首 其一,雕鞍何处带禽归，再向闾阎杀一围。猎骑不因擒贼去，饥鹰只解傍人飞。生儿豚犬名堪借，占岁鳏鱼梦已非。搜粟岂烦囷自指，将军有令莫轻违。,6
Tang,僧远公,伤悼前蜀废国,乐极悲来数有涯，歌声才歇便兴嗟。牵羊废主寻倾国，指鹿奸臣尽丧家。丹禁夜凉空锁月，后庭春老谩开花。两朝帝业都成梦，陵树苍苍噪暮鸦。,2
Ming,王邦畿,留别,落日荒郊远，高天古渡寒。未潮先候信，有酒且同欢。水白渔镫湿，霜黄海气乾。乡心与朋好，去住两情难。,5
Song,史声,句,施食池腥龙戏钵，长明灯暗鼠偷油。,3
Song,王汶,其三,浮荣安可搴，高蹈何恨早。处则为远志，出则为小草。脩名随风翔，嘉遁若龙矫。栖迟二十年，匣此不世宝。灏露团红兰，凉吹发清昊。因知吐芳讯，慰我夙昔抱。,3
Yuan,王思廉,昭君出塞图,黄沙堆雪暗龙庭，马上琵琶掩泪听。汉室禦戎无上策，错教红粉怨丹青。,4
Yuan,李材,禁城秋夕,绛宫星澹海无波，九陌犹闻动玉珂。阊阖微云藏夕漏，建章明月挂秋河。此身天地流萍远，故国关山落木多。欲听钧天尘梦隔，紫箫吹尽桂婆娑。,4
Ming,王思任,兴济八月望,清汉伤心碧，寒光泼眼明。海应添万里，天亦爱中秋。瓜饼皆知俗，关山自有愁。安能还客夜，尽挂各家楼。,5
NanBei,王仲雄,懊侬曲歌,常叹负情侬，郎今果行许。君行不净心，那得恶人题。,1
Ming,方维仪,春雨,春江新雨到窗西，云暗山光远树迷。零落梨花飞欲尽，故园应有鹧鸪啼。,5
Yuan,石盏德玉,隔尾,你道是无钱的子弟那𥚃迎丧殡云：你兀自戏说哩。唱：。这须是你爱钱的虔婆送了人。卜儿云：这亡化的。不知是婆娘是汉子。正旦唱：那亡化的婆娘不须你问。卜儿云：不知他偌大年纪了。正旦唱：多管是未及到五旬。卜儿云：为甚的无个亲眷那。正旦唱：你道为甚的无个六亲。卜儿云：不知害甚么病死了那。正旦唱：想则为那苦剋瞒心钞儿上紧。,4
Ming,尹瑾,飞来寺,飞来梵宇倚苍穹，晴日江山隐翠丛。犀落渺然金锁断，猿归何处玉环空。瑶阶树色涵寒露，石涧泉声濑晚风。云散香台仙迹迥，萋萋芳草绕琼宫。,5
Qing,孔继鑅,赠别姚燮诗 其一,三载不见君，见君骨仍瘦。形体消岁年，岂独裳衣旧？往岁人中聚，中情两未究。今与结绸缪，君味真醇酎。万物日动摇，谁似太行寿？开门揖太行，苍翠自天构。尔我复何为，憔悴尘中走？,6
Tang,李世民,其七,落日双阙昏，回舆九重暮。长烟散初碧，皎月澄轻素。搴幌玩琴书，开轩引云雾。斜汉耿层阁，清风摇玉树。,2
Yuan,宇文公谅,题赵魏公幼舆丘壑图二首 其一,浊世公子何翩翩，风流丘壑妙当年。无端却被邻娃恼，不废啸歌犹自贤。,4
Qing,方佺,锦堂春 立春,昨日腊残椒酒，今宵冰解东风。一年花事从头起，次第看欹红。梅绽香飞宫额，柳开翠压眉峰。小廊长日添如线，春色绣帘栊。,6
Ming,丁一中,初秋月下小集限韵,共集高斋晚，清樽照眼明。云开天际月，秋入海边城。未尽追欢意，还惊欲别情。莫辞终夜醉，况是瘴烟清。,5
Song,王钦臣,与秦少游于恭敏李公闲燕堂联句,黄叶山头初带雪，绿波尊酒暂回春。已闻璧月琼枝句，更看朝云暮雨人。老愧红妆翻曲妙，喜逢佳客放怀新。天明又出桃源去，仙境何时再问津。,3
Song,崖州女子,咏花扇,团扇画方新，金花照席茵。那缘灯下见，更值月中人。,3
Tang,包何,和程员外春日东郊即事,郎官休浣怜迟日，野老欢娱为有年。几处折花惊蝶梦，数家留叶待蚕眠。藤垂宛地萦珠履，泉迸侵阶浸绿钱。直到闭关朝谒去，莺声不散柳含烟。,2
Song,鄱阳妇人,题黄连步接官亭壁,故里萧条一望间，此身飘泊叹空还。感时有恨无人说，愁敛双蛾对暮山。,3
Ming,王沂,军中秋夜感赋,剑拂寒光子夜秋，屯云戎马尚淹留。时催雁字归炎极，谁补龙章侍冕旒。天宇渐清尘土梦，秋声偏动野人讴。月明自是孤吟侣，迢递何心上庾楼。,5
Tang,吕岩,其八,我悟长生理，太阳伏太阴。离宫生白玉，坎户产黄金。要主君臣义，须存子母心。九重神室内，虎啸与龙吟。,2
Ming,王行,寄陈惟允,时否贤才隐，年饥瘦稚啼。倦游同缩猬，起舞讶闻鸡。秘语推图谶，荒愁怯鼓鼙。磨碑求著作，先与草淮西。,5
Tang,敦煌人作品,其三 莫高窟咏,雪岭干青汉，云楼架碧空。重开千佛刹，旁出四天宫。瑞鸟含珠影，灵花吐蕙丛。洗心游胜境，从此去尘蒙。,2
Tang,李百药,咏萤火示情人,窗里怜灯暗，阶前畏月明。不辞逢露湿，祗为重宵行。,2
Ming,王撰,赠杜于皇,忆自分携历变更，访君曾过石头城。人惊夔府贫来句，世重樊川乱后名。此地溪山千里梦，今宵尊酒廿年情。西陵放棹乘秋涨，好待荒郊泛月明。,5
Tang,吕岩,其十五,二十四神清，三千功行成。寒云连地转，圣日满天明。玉子偏宜种，金田岂在耕。此中真妙理，谁道不长生。,2
Yuan,吕思诚,其四 东渡春澜,东门东渡柳青青，雨后晴澜春水生。月影流来波影碧，浪花飞起雪花轻。涟漪忽动鱼翻藻，浩荡初开凫啑萍。终日静观还有得，层层天色一舟横。,4
Tang,王缙,与卢员外象过崔处士兴宗林亭,身名不问十年馀，老大谁能更读书。林中独酌邻家酒，门外时闻长者车。,2
Qing,王夫之,不寐,夜火榜人惊，江沙依舸平。落花逢昨日，潮月应初生。芳草空凝望，绿云讵有情。含凄愁梦杳，鱼柝警严城。,6
WeiJin,无名氏,赤雀辞,安公安公。冶与天通。七月七日。迎汝以赤龙。,0
NanBei,鲍至,奉和往虎窟山寺诗,神心眷物序，访道绝尘嚣。林疏盖影出，风去管声遥。息徒依胜境，税驾上山椒。年还节已仲，野绿气方韶。短叶生乔树，疏花发早条。远峰带云没，流烟杂雨飘。复兹承乏者，颁名厕末僚。愿藉连河涧，庶影慧灯昭。一知衣内宝，衣惭兹地辽。,1
Ming,王在晋,朝阳洞 其一,朝瞰云脚悬，须臾电光出。才报五更钟，已见峰头日。,5
Yuan,宋道,次范药庄韵,家近西湖六月凉，兰舟桂醑芰荷裳。海门潮上波涛壮，天竺风来草木香。今日悲秋哦楚些，他年著论辨吴亡。君才位置闻人说，宜在诗仙七宝床。,4
Tang,僧子兰,寄乾陵杨侍郎,冷落官资不畏贫，司曹且共内官分。步量野色成公案，点检樵声入奏闻。陵庙路因朝去扫，御炉香每夜来焚。碑寒树古神门上，管得无穷空白云。,2
NanBei,朱超,奉和登百花亭怀荆楚诗（《诗纪》云。和元帝。）,亭高登望极，春心远近同。莫恨荆台隐，云行不碍空。柳色浮新翠，兰心带浅红。若因鹏举便，重上龙门中。,1
Yuan,石盏德玉,金盏儿,他见兔儿飏鹰鹯。𠳁羊骨不嫌膻。常则是肉吊窗放下遮他面。动不动便抓钱。只怕你脑门边着痛箭。胳膊上惹空拳。那其间羞归明月渡。懒上载花船。,4
Tang,王俊,句,胜日登楼望，山川一半春。,2
Ming,王一鸣,泊九江,泽畔吟迁客，云边认郡名。天扶惊浪转，秋共放船清。山密无劳问，江长不肯平。柁楼城下泊，旅饭月初生。,5
Yuan,尚仲贤,仙吕端正好,他服孝整三年。事急也权那做三日。此事着后代人知。则这英雄能尽君臣礼。待他投降后凯歌回。卸兵甲载旌旗。还紫禁到丹墀。做个龙虎风云会同下。,4
Ming,王鏊,其二,小圃今何似，还成步步瑶。兴如行灞岸，愁似泊枫桥。饥啅鸟啼柳，迷寻鹿覆蕉。悬知连日雪，小径没人腰。,5
Yuan,狄君厚,牧羊关,他父亲牵肠肚。咱两个哥废口。他子父每更歹杀呵痛关着骨肉。待将他摘胆剜心。怎做的不伤怀袖。触突着皇后合依平论。冒突着天子合问缘由。伤毒着宫婢非为罪。药煞神獒直甚狗。,4
Tang,王龟,句,珠箔卷繁星，金樽泻月明。,2
Yuan,王景贤,句,今日所蒙稽古力，自天而不拜恩荣。,4
Yuan,阿鲁威,双调 少司命,正秋兰九畹芳菲，共堂下蘼芜，绿叶留荑。趁驾回风，逍遥云际，翡翠为旗。悲莫悲兮君远将离，乐莫乐兮与女新知。一扫氛霓，晞发阳阿，洗剑天池。,4
WeiJin,李皓,贤明鲁颜回颂,问一洞十，达于神机，用舍行藏，配德圣师。,0
Ming,王韦,游梅冈和石亭韵,将军埋甲处，登望一凄然。江映杯光动，岚消剑气悬。郊坰摧草树，时序变风烟。惟有翻经阁，还开落照边。,5
Yuan,芝麻李,题留连亭,忆昔曾为海上豪，胭脂马上赤连刀。此地斩分陈总管，彼时斫断莫军曹。固知今日由天定，方信当年漫自劳。英雄每每无常在，战袍著尽又方袍。,4
Ming,王在晋,登千佛山,春郊积翠锦云连，嫩绿新黄色色鲜。千佛莲花香带雨，孤城雉堞翠生烟。高峰东锁华泉水，飞瀑平分历下田。忆昔旻天呼不应，牛羊畎亩苦胝胼。,5
Yuan,耶律楚材,用刘润之乞冠韵,隐逸养幽慵，飘萧两鬓蓬。角巾折暮雨，醉帽落秋风。避暑挂石上，衔杯鹿酒中。忘机任真率，露顶向王公。,4
Yuan,朱浚,其二,暑梦虫虫似醉中，片云挟雨过长空。不知秋色来多少，分数煖凉卜晚风。,4
Tang,田澄,成都为客作,蜀郡将之远，城南万里桥。衣缘乡泪湿，貌以客愁销。地富鱼为米，山芳桂是樵。旅游唯得酒，今日过明朝。,2
WeiJin,伏滔,望涛赋,若夫金祗理辔，素月告望。宏涛于是郁起，重流于是电骧。起沙渟而迅迈，触横门而克壮。灌江津而砰磕，鼓赤岸而激扬。郁律烟腾，隗兀连罡。重叠巇而天竦，洄澼而起涨。,0
Song,可旻,其八,为厌娑婆求净土。驰情送想存朝暮。谁信不劳移一步。西方去。楼台隐隐云深处。珠网为光华作雨。金沙布地无尘土。怎不教人思去路。心专注。坐观落日如悬鼓。,3
Yuan,王实甫,小桃红,水声山色两模糊。閒看云来去。则我怨结愁肠对谁诉。自踌躇。想这场烦恼都也由咱取。感今怀古。旧荣新辱。都装入酒葫芦。,4
Yuan,王晔,后庭花,你则管𥚃絮叨叨说事头。舌剌剌不住口。你便待准备着哭啼啼长休饭。伯伯也咱与你换上这喜孜孜欢庆酒。休得要泪交流。我着你依前如旧。包管你病羊儿奔似虎彪。困鱼儿脱了钓钩。彭大云：我那周公开了三十年卦铺。止算差的一个。你怎么道他又算差了。正旦唱：倒将咱佯不瞅。说周公百事有。转阴阳得自由。更山川变宇宙。,4
WeiJin,曹毗,郗公墓诗,青松罗前隧，翠碑表高坟。玉颜无馀映，蕙风有馀薰。,0
Ming,王粹,送同寅王三尹归豫章,岩花灼灼黍离离，正我东桥送客时。一曲骊歌情不尽，岭南天外白云飞。,5
Song,孔武仲,过淮,积雨虽收霁，清淮更渺茫。地形真水府，波面似钱塘。云日侵衣淡，天风入袖凉。轻舆过南岸，转觉近家乡。,3
Qing,尹推,寓怀,病中常掩户，何物与相随。夫子寒泉录，浔阳处士诗。桑茶宜解渴，禾胜可疗饥。更有忘忧事，儿孙学字时。,6
Qing,方文,会试榜发，久不得报，有怀同社诸子,诸生皆耆旧，亡何试礼闱。便应骧首去，未许倦怀归。辇下新朝服，山中老布衣。高鹏与低鴳，各自一行飞。,6
Ming,毛莹,丑奴儿令 泊江城柬周安仁,江城日暮炊烟起，且滞归航。试问周郎。曾否呼童典鹔鹴。柴门莫掩吾来也，旗鼓谁当。独饮无妨。四脏犹堪作酒狂。,5
Yuan,李溥光,代王城,一脉金波唤作泉，孤城小小带疏烟。从容三让登车后，黼黻炎刘四百年。,4
Ming,王弘诲,其二,塞漠烽烟靖，升平乐事多。那堪霈下驿，已作逝川波。皇运应中阻，天心竟若何。向来供奉处，犹想属车过。,5
Song,史文卿,其二,素与梅花自有缘，又移几本种庭前。镜中一半閒风月，不属王郎载雪船。,3
Ming,王梅,凉州曲,记得行时约，言从上党游。昨传书信至，三岁在凉州。,5
Qing,王会汾,札克丹鄂佛浴营观蒙古骑生马歌,札克丹营气萧爽，沙坡澶漫连平壤。诸蕃游骑争驱入，雾鬣风鬃恣来往。呼韩晚上羊臛羹，幔城合奏琵琶筝。曲终更呈舞马戏，奚官碧眼虬髭狞。鞭鞘一拂马齐纵，附尾缘鬃不施鞚。千夫疾跃万夫唱，雪花旋卷尘飞霿。注坡蓦涧走侁侁，舞袂交竿捷有神。忽然坠地势惊绝，双如健鹘翻轻身。举后蹶前双制拽，凌虚制变争尾发。马间出入马不知，逸态雄姿转相发。至尊一顾神浺瀜，人马咸资控驭工。少府金钱服官绮，拜恩蹈舞擎归笼。卡轮竞出寻荒垒，筚篥唤风山月起。御营镫火灿华星，万丈烟光夜凝紫。,6
Ming,僧大遂,赠朱白民,山静犹空劫，惟将木石亲。肯居于此处，岂是等閒人。写竹卖供米，删松破作薪。只因寻异药，衣染别峰尘。,5
Yuan,叶懋,其六 戏马台,项王崛起窥王图，岩壑猛啸千人菟。秦家天下相血视，长鎗大剑还相屠。当年戏马高台下，万骑如云蹴原野。关中赤烬气成虹，帐下悲歌泪盈把。乌江波澜秋声悲，彭城草树秋无辉。汉祖长歌归沛邑，吾宁斗智不斗力。,4
Qing,丁曰健,其二,锦帆开浪逐霞飞，绅庶争迎颂德威。皖豫叠经匡节钺，杭湖犹思驻旌旂。民生多赖同甘苦，家计何心论瘠肥。感格真诚天眷久，近来福寿似公稀。,6
Qing,孔继宣,其三,长至金钱买夏时，素馨何处杳无期。红霞远近花连水，桂楫兰桡雪藕丝。,6
Qing,方登峄,盘中诗,木刻鸠，纸剪马。飞山头，走山下。露贯殊，纫为襦。云裁衣，烂光辉。是耶非，孰辨之。六月桑，吐蚕丝。冬之蕙，茁新枝。尔所思，非其时。素者发，丹者泪。心恻恻，老已至。骨肉残，风雨驶。寸有长，尺有短。双轮驰，不可挽。我所急，天所缓。击瓦鼓，声乌乌。白云满天歌且呼，歌周四角旋中区。,6
NanBei,徐勉,迎客曲,丝管列。舞席陈。含声未奏待嘉宾。罗丝管。舒舞席。敛袖嘿唇迎上客。,1
Yuan,于石,再和潘天英韵,人生一传舍，于世懒蝇营。千古月知己，四时花有情。吟怀今郑綮，家学昔玄成。自适眼前乐，何须身后名。,4
Ming,王汝玉,万松图为华详叔题,夭矫万株松，青山深几重。将为高士操，不受大夫封。风雨经秋夕，冰霜逼岁冬。后凋终自保，桃李若为容。,5
Ming,王翘,秋怀,碧天大火未全收，一雨空庭带叶流。不为无家悲落莫，他乡燕子早知秋。,5
Yuan,周巽,九日偕丘世杰俊宾吴文泰吴仲诚高崇德游石砻 其一,苍壁泻飞瀑，虚亭看挂川。寒声洒松雪，暝色带萝烟。银汉空中落，玉虹岩际悬。壮观逢九日，与子乐盘旋。,4
WeiJin,阮瞻,上巳会赋,临清川而嘉宴，聊暇日以游娱。荫朝云而为盖，托茂树以为庐。好修林之蓊郁，乐草莽之扶疏。列四筵而设席兮，祈吉祥于斯涂。酌羽觞而交酬，献遐寿之无疆。同欢情而悦豫，欣斯乐之恺慷。发中怀而弦歌，托情志于宫商。,0
Song,王之渊,应雪木,木名应雪匪辞誇，比似灵蓍总不差。从昔到今凡几验，一番飞雪一番花。,3
Yuan,李质,樵云五景诗 其一 悠然佳趣,南轩山色最宜秋，积翠千峰宿雨收。对客无言心自得，看云忽悟世俱浮。风烟变态朝还暮，景物娱人去复留。不待淮南去招隐，便应从此赋归休。,4
Tang,岑真人,还丹歌,东方青龙，丙丁甲乙。西方白虎，壬癸凝液。二气舍真，世人难觅。机持此宝，一水一石。灰池焰烁，名除死籍。,2
Tang,李元纮,相思怨,望月思氛氲，朱衾懒更熏。春生翡翠帐，花点石榴裙。燕语时惊妾，莺啼转忆君。交河一万里，仍隔数重云。,2
Ming,王锡爵,渔家傲,芦荻萧萧秋正晚。小舟移处沙汀浅。藕嫩鱼肥莼更软。新酒煖。妻儿列坐周船板。明月满江风似剪。夜寒添著蓑衣短。漫酌缓斟知几碗。星斗转。一声横笛青山远。,5
Yuan,李存,送熊仲瑾之东川山长,葛水多材俊，东川得范模。虽疑官太冷，所幸已非癯。夜月青山句，春风采石壶。平生多古意，因子不能无。,4
Yuan,汪宗臣,稼穑,稼穑病多雨，芜菁种待晴。垒空惊燕去，池净衬鸥明。野碓鸣秋杵，风檐响夜筝。山中凉意早，蚊蚋已无声。,4
Qing,文昭,由畏吾村入磨石口值雨 其一,更入村深处，疏林十里蝉。前山新过雨，隔树远闻泉。吾意思编屋，平生懒问田。是中有佳客，应为访斜川。,6
Qing,王懋竑,其二,奔马不可驭，盘石不可斡。是非反掌间，铅刀贵一割。我心似寒灰，百念俱刊剟。愿更塞其端，绝之在由蘖。,6
Yuan,释自恢,端阳前一日于顾仲瑛席上分题赋得昆山,马鞍山在句吴东，山中佳气时郁葱。层峦起伏积空翠，芙蓉削出青天中。六丁夜半石垒壁，殿阁煌煌绚金碧。响师燕坐讲大乘，虎来问法作人立。天花散雨娑罗树，闻声供命云深处。我时细读孟郊诗，兴来更上龙洲墓。忆昔曾同信信友，七尺枯藤长在手。数年音问堕茫然，顿觉羁怀醉如酒。嗟彼习俗耽欢娱，锦鞯细马红氍毹。画船吹箫挝大鼓，吴儿棹歌越女歈。只今歌乐难再得，面颜已带风尘色。何如张宴溪上楼，山光倒浸湖光白。我爱虎头金粟子，十载论交淡如水。每怀故旧参与商，三老到门惊复喜。我留玉山君即归，天风泠泠吹客衣。人生会合如梦寐，焉能对酒成吁嚱。我歌长歌君起舞，山川信美非吾土。褰裳涉涧采昌阳，且向山中作端午。,4
Ming,王尚綗,期仲默不至孤坐偶书,买宅城西隅，退食惭幽独。闭门芳草閒，谁复怜修竹。凉飙满四邻，海月照山屋。仰视云间鸿，冥飞不可逐。,5
NanBei,费昶,芳树,幸被夕风吹，屡得朝光照。枝低疑欲舞，花开似含笑。长夜路悠悠，所思不可召。行人早旋返，贱妾犹年少。,1
Yuan,佚名,挽嘉兴县丞孙旸谷,旧转黄河粟，频哦赤县松。人方歌蔽芾，公巳主芙蓉。雪暗菟裘地，云深马鬣封。悽其送丹旐，执绋涕无从。,4
Yuan,李寿卿,石榴花,我则见满街人各散东西。一个个吃得醉如泥。鱄诸怒科云：这厮有好汉要打的出来。我和你做个对手。旦儿换卜儿衣服拿拄杖上云：鱄诸。你又来了也。待打谁那。鱄诸怕科云：不敢不敢。正末唱：这妇人必定是那人妻。摄伏尽虎威。鱄诸做跪科云：是鱄诸一时间懆暴。再不敢了也。正末唱：他磕扑的跪在街基。他将这条过头拄杖眕眕的。又不知要怎地施为。鱄诸做悲科云：这个是母亲遗下的训教。是鱄诸的不是了也。旦儿云：鱄诸。你回过背来。鱄诸做回背科：正末唱：他喝一声疾快忙回背。旦儿打科云：一十。二十。三十。正末唱：不歇手连打到二三十。,4
Qing,方彦珍,如梦令 夜咏,金鸭香残烟尽。翠竹无声风定。举袖欲挑灯，回见月光东映。人静。人静。独自推敲诗韵。,6
Song,王岩,残冬客次资阳江,淡云残雪簇江天，策蹇迟回客兴阑。持钵老僧来咒水，倚船商女待搬滩。沙翘白鹭非真静，竹映繁梅奈苦寒。阮籍莫嗟歧路异，旧山溪畔有渔竿。,3
Ming,王寅,春社前三日送兄惟明之淮南,山村赛社浊醪醇，分取余觞劝醉频。弱柳初黄难系马，娇莺新啭似留人。去程姑浦逢寒食，到日雷塘属暮春。故旧相知如有问，长竿今已学垂纶。,5
Ming,王缜,夜泊吕梁,吕梁天作险，舟楫我来频。明月忽过客，青山成故人。雁知寒节信，梅漏隔年春。旅宿今如此，归心似转轮。,5
Yuan,王惟一,西江月,真火本来无候，休拘日月时年。试思混沌未分前。招甚时年证验。跳出五行外面，丝毫不染尘缘。方知这个妙中玄。一粒宝珠出现。,4
NanBei,江淹,从冠军建平王登庐山香炉峰诗（本集军下有行字。《诗纪》同。）,广成爱神鼎，淮南好丹经。此山具鸾鹤，往来尽仙灵。瑶草正翕赩，玉树信葱青。绛气下萦薄，白云上杳冥。中坐瞰蜿虹，俯伏视流星。不寻遐怪极，则知耳目惊。日落长沙渚，曾阴万里生。藉兰素多意，临风默含情。方学松柏隐，羞逐市井名。幸承光诵末，伏思托后旌。,1
Ming,王纶,通元谷,径连瑶草光无际，水泛胡麻春几经。幻化不知天地老，任教门外送山青。,5
Tang,江为,句,吟登萧寺旃檀阁，醉倚王家玳瑁筵。远远朝宗出白云，方圆随处性长存。,2
Qing,王广心,潘山人至自辽左得季给谏消息 其一,塞外潘生到日边，满朝惊喜帛书传。王修负担真千里，季布髡钳竟隔年。华表鹤归愁自语，纥干鹊下冷相怜。知君醉后攀牛角，一种先皇鄗上田。,6
Tang,王涯,其二,年少辞家从冠军，金妆宝剑去邀勋。不知马骨伤寒水，唯见龙城起暮云。,2
Yuan,甘立,郊祀庆成,圜丘亲祀自吾皇，夙驾銮舆建太常。冕服并行周典礼，乐歌不数汉文章。清台夜奏灵光紫，温室朝迎瑞日黄。今代侍臣多马郑，明年应许议明堂。,4
Yuan,李諴,其三,几家墟落烟霞外，数顷禾麻涧谷中。转首云深迷去路，恍然身在武陵东。,4
Ming,叶万善,念奴娇 登中镇山,春容如旧，正花雾，笼明杜宇啼熟。匹马骄嘶，穿石径，彷佛两高三竺。古柏埋云，悬崖咽雪，庙貌犹严肃。残碑几字，苔痕侵上华屋。常忆昨岁香泉，琵琶曲竟赋，别喷珠瀑。此地寻游，空怅恨，荒却吾庐修竹。半日杯閒，十分山兴，对景皆成独。斜阳僻寺，一声归雁横麓。,5
Song,蜀僧,赋湖中渔翁,篮里无鱼欠酒钱，酒家门外系渔船。几回欲脱蓑衣当，又恐明朝是雨天。,3
Ming,释大持,过黄叶庵,未知有水可通船，先问桑田细路偏。门带夕阳敲树㡳，人随宿鸟到篱边。瘿瓢再食便终日，禅榻初安已老年。地不近山无怪石，夜来留得断云眠。,5
Ming,王佐,峡山飞来寺,紫殿金光坠九霄，鱼龙峡里骇波涛。夜闻风雨空山动，晓见云霞别殿高。灵鹊翱翔栖未定，野猿魍魉去还号。昨游绿鬓今如雪，莫怪栽松鹤已巢。,5
NanBei,萧察,咏履诗,双见待声宣，并飞时表异。处卑弥更妍，常安岂悲坠。,1
NanBei,刘遵,四时行生回诗①,三月三日咄泉水，七月七日芍陂塘。凤靥蛾眉妆玉面，朱帘绣户映新妆。,1
Qing,于洁,寄兄沧来 其一,织尽人间寡女丝，三更涕泪一镫知。近来焚却从前稿，不为怀兄不作诗。,6
Song,王安国,游庐山宿栖贤寺,古屋萧萧卧不周，披裘起坐兴绸缪。千山月午乾坤昼，一壑泉鸣风雨秋。迹入尘中惭有累，心期物外欲何求。明朝松路须惆怅，忍更无诗向此游。,3
Yuan,李达衷,辛旽二首① 其一,天地生成品汇烦，谁干洪造擅寒暄。欢情浃洽藏春坞，怒气阴凝敝日云。雉蜃鹰鸠犹足怪，龙鱼鼠虎岂容言。可怜老木风吹倒，萝茑离披失所援。,4
Ming,王希文,为母舅谢东园公题良平芝山八景（山有谢氏祖茔） 其一 大岭云屏,山高出群岫，山下会双流。马跃云生锦，狮拖日作毬。壁立如屏翰，文连并斗牛。千年佳气旺，世泽想松楸。,5
Yuan,全晋,赠月经历,杨柳丝丝不系鞍，送君容易别君难。遥知今夜相思处，人隔关山月正寒。,4
Tang,白居易,春送卢秀才下第游太原谒严尚书,未将时会合，且与俗浮沈。鸿养青冥翮，蛟潜云雨心。烟郊春别远，风碛暮程深。墨客投何处，并州旧翰林。,2
Qing,王至甸,秦淮秋感 其一,翩翩野鹤无归处，五岳云烟脚底生。飞落江南人不识，春潮犹打石头城。,6
Qing,王铎,香河县,颓沙河岸挫，茅舍少人关。里鼓烦霜信，客尘老旧颜。乾坤容雾入，田野任谁闲。何日箕岩倦，床寒可俯攀。,6
Yuan,王玠,西江月,入室先知下手，安炉要会施工。癸生急采向黄中。逆把天轮旋动。赤子飞神入海，苍龙骑上南宫。片时啸咏下瑶空。十极神仙皈奉。,4
Yuan,《中和乐章》,雪中梅,真主武功成。四海睹文明。韶濩咸英。虞廷兽舞，岐山凤鸣。五彩庆云生。看海宇战尘清。朝野欢腾。文谟武烈，四方扬颂声。,4
Ming,包尔庚,同卧子避暑净业寺,长安有仕子，焦然骛广术。夕负炎埃归，朝触熛烟出。怀抱既以乖，俯仰成牵率。纷纷许史家，竞弄如年日。选荫激齐讴，临坻汎赵瑟。玉手断玄冰，金柈荐丹实。吾徒引胜流，骀荡依清室。楼雉览参差，岭云更峣崒。遥渚虫光升，高树蝉吟毕。充充芳气盈，翩翩鱼鸟逸。谁云京洛尘，一往缁素质？,5
Song,方惟深,挽张几道,吴郡声名顾与张，龙门当日共升堂。青衫始见登华省，丹旐俄闻入故乡。含泪孤儿生面垢，断肠慈母满头霜。嗟君十载人间事，不及南柯一梦长。,3
Yuan,李唐宾,望远行,谩抚银筝。暂也那消停。响瑶阶风韵清。忽惊起潇湘外寒雁儿叫破沙汀。支楞的泪湿弦初定。弦初定。银河淡月明。相思调再整。蓦感起花阴外那个人听。高力士诉与实情。金鎞儿諕得人孤另。,4
NanBei,陆罩,咏笙诗,管清罗袖拂，响合绛唇吹。含情应节转，逸态逐声移。所美周王子，弄羽一参差。,1
Qing,王泰际,题秋海棠,断肠春色里，何事又关秋。翠袖不须竹，朱颜只近愁。诗篇妾薄命，歌谱小梁州。禁足行阶下，情生欲白头。,6
Yuan,王丹桂,好离乡,坐久欲胧晴。不觉天公祥瑞呈。夜暖忽闻岩滴，声声。唤觉游仙梦不成。靸履起开扃。四望遥峰尽变更。唯有长松天性异。坚贞。独倚幽岩显道清。,4
NanBei,谢晦,连句诗,功遂侔昔人，保退无智力。既涉太行险，斯路信难陟。,1
NanBei,刘骏,拜衡阳文王义季墓诗,昧旦凭行轼，濡露及山庭。投步矜履蹈，举目增凄清。轺路灭归轸，沦闼负重扃。深松朝已雾，幽隧晏未明。长杨敷晚素，宿草披初青。哀往起沈泉，追爱恸中情。竹帛凭年远，世范随伏倾。,1
Yuan,任士林,客游华亭访卫山斋,东浙青山少，西湖白发新。渐多江海伴，更卜水云邻。杨柳初笼雨，蒹葭欲剩春。不愁成汗漫，天地有閒身。,4
Song,王初,雪霁,星榆叶叶昼离披，云粉千重凝不飞。昆玉楼台珠树密，夜来谁向月中归。,3
NanBei,冯太后,青台歌,青台雀。青台雀。缘山采花额颈著。,1
NanBei,刘潜,闺怨诗,本无金屋宠，长作玉阶悲。一乖西北丽，宁复城南期。永巷愁无歇，应门闭有时。空劳织素巧，徒为团扇词。匡床终不共，何由横自私。,1
Song,史浩,次韵赵若拙酴醾,春去雪又在，夜寒风自香。娉婷白玉面，缥缈碧云裳。露下已侵袂，月明初度墙。婆娑光影下，老子坐胡床。,3
WeiJin,左延年,秦女休行,始出上西门。遥望秦氏庐。秦氏有好女。自名为女休。休年十四五。为宗行报仇。左执白杨刃。右据宛鲁矛。雠家便东南。仆僵秦女休。女休西上山。上山四五里。关吏呵问女休。女休前置辞。平生为燕王妇。于今为诏狱囚。平生衣参差。当今无领襦。明知杀人当死。兄言怏怏。弟言无道忧。女休坚词为宗报雠。死不疑。杀人都市中。徼我都巷西。丞卿罗东向坐。女休悽悽曳梏前。两徒夹我持刀。刀五尺馀。刀未下。朣胧击鼓赦书下。,0
Qing,王嵩高,其二,柔条初种不胜鸦，青粉墙边问阿家。恰悔当初容易别，几番飞絮又飞花。,6
NanBei,崔浩,广德殿碑颂,肃清帝道，振慑四荒，有蛮有戎，自彼氐羌，无思不服，重译稽颡，恂恂南秦，敛敛推亡，峨峨广德，奕奕焜煌。,1
Ming,王知谦,夏日即事,软饱三杯午梦醒，扶筇纵步竹边行。清风满径襟怀爽，喜见儿孙次第生。,5
Yuan,释文信,题吴仲圭为松岩和尚画竹,吴郎平生真不俗，千亩琅玕在渠腹。有时写出与人看，叶叶枝枝动寒绿。之子爱之如千金，袖中戛戛鸣玉音。莫教风雨化龙去，明日葛陂何处寻。,4
Qing,王至甸,其三,旧院风流尚管弦，黄冠云水亦华颠。卧吹横笛淮波晚，一舸重来自在眠。,6
Ming,尹铉,昼寝,枕高春昼永，睡至辄如醒。暂为看书卧，仍闻鼾鼻鸣。移头难自强，揩眼不能明。起坐俄成律，吟来语转清。,5
Qing,王名标,法华寺①,野寺钟初起，香台竹半遮。松阴堪系马，径曲不容车。吠客穿篱犬，窥人隐树鸦。老僧谈妙谛，古佛坐莲花。何处寻梦蝶，还来问法华。楼高云未散，山静日将斜。园木生佳果，斋厨煮素茶。徘徊怜景色，归路绕烟霞。,6
Ming,王英,赠伍子正还缡山旧隐,积翠群峰出，盘云古洞深。涧花春带雨，山木晚澄阴。猿鹤多年别，江湖万里心。还携谢安妓，归去一登临。,5
Ming,丘刘,其三,千山万水玉人遥，人事音书谩寂寥。惆怅一年春又去，更无消息到今朝。,5
Yuan,杜仁杰,病中枕上,忽忽卧几月，遂成疏懒名。却因久病后，更觉万缘轻。月落窗影动，夜寒灯晕生。狸奴似相慰，分坐守残更。,4
Tang,宋之问,蓝田山庄,宦游非吏隐，心事好幽偏。考室先依地，为农且用天。辋川朝伐木，蓝水暮浇田。独与秦山老，相欢春酒前。,2
Yuan,山主,临江仙,菩萨端严身相好，朱颜粉腻容仪。冠侵霄汉玉毫飞。花鬘影里，端坐证无为。阵阵香风胜瑞彩，身披素帔天衣。鸟盘云鬓月初眉。圆光项上，照耀紫光辉。,4
Ming,丁克仁,寄朴承旨庆胤① 其一,年才四十步银台，世上功名正是魁。岂识泰山山下老，不知忧喜漫徘徊。,5
NanBei,李爽,赋得芳树诗,芳树千株发，摇荡三阳时。气软来风易，枝繁度鸟迟。春至花如锦，夏近叶成帷。欲寄边城客，路远讵能持。,1
Qing,王又旦,其二,佳气葱葱傍海生，营州今是汉西京。龙归丰沛连朝饮，火照枌榆彻晓明。旧事华封传道路，当时羽骑绕边城。振衣直上高峰望，大漠烟销北斗横。,6
Yuan,叶李,金错刀 放还遇贾似道,君来路，吾归路，来来去去何时住。公田关子竟何如，国事当时谁汝误。雷州户，崖州户，人生会有相逢处。客中颇恨乏蒸羊，聊赠一篇长短句。,4
Tang,方干,途中逢孙辂因得李频消息,灞上寒仍在，柔条亦自新。山河虽度腊，雨雪未知春。正忆同袍者，堪逢共国人。衔杯益无语，与尔转相亲。,2
NanBei,沈趍,咏雀诗,肌薄少滋腴，色浅非丹翠。不惧越王羞，宁怀秦后珥。傍檐葺寒草，循场啄馀穗。且欣大厦成，焉须鸿鹄志。,1
Ming,王跂,灯下无酒戏作,垂帘深草映秋篸，上檠秋虫鼓翼双。欲采絺花招远客，倍因莼菜忆澄江。和烟树色时沾榻，带雨钟声夕殷窗。毕卓有愁禁独坐，比邻白药未开缸。,5
Tang,江为,旅怀,迢迢江汉路，秋色又堪惊。半夜闻鸿雁，多年别弟兄。高风云影断，微雨菊花明。欲寄东归信，裴回无限情。,2
Tang,王元,句,伴行惟瘦鹤，寻寺入深云。,2
Yuan,王玠,沁园春 耕,八口之家，五亩之宅，树之以桑。买吴牛十角，拖犁拽耙，耕翻大地，泼草开荒。下种依时，移苗应候，裁向中田灌水浆。灵苗长，看盈畴遍野，处处风光。秋来雨顺时康。有黍米凝珠滴露香。向六时勤顾，三更不睡，呼男呼女，采取回仓。击坏讴歌，烹鸡酌酒，妇乐夫欢饮一觞。无他事，但存诚守朴，稽首羲皇。,4
Qing,方彦珍,意难忘 与夫子夜坐，书此述怀,前世何缘，喜今生聚首，声气相联。伯鸾偕德耀，玉树配青莲。言既合、意双虔。更避俗心坚。最堪欣、案眉朝夕，彼此生怜。不须悟道参禅。领衡门幽趣，纸阁芦帘。埋名追隐士，养性学闲仙。棋共著，韵同拈。每并坐齐肩。志清高、心存忠恕，仁义求全。,6
Ming,方凤,晚泊安陵,轻艘依树泊，小店枕流开。城柝归鸦散，墙灯宿鹭猜。风狂欺客鬓，酒薄减诗才。怕是微茫月，将愁入梦来。,5
Qing,丁瑜,家居,木石风花结四邻，寂寥门巷久无人。昔年燕子今重到，始信交情尔独真。,6
Tang,王鼎,又题,风落桂枝惊鹤去，水流山果向人来。,2
Ming,大方,行营漫兴,北地得春晚，萧关积雪多。风云驱部伍，旄纛遍山河。羌笛翻胡调，秦兵杂楚歌。汉家飞将在，不必问廉颇。,5
Qing,于觉世,送别北山都谏,竹西亭下放舟行，一曲骊歌送客情。去尽游人山色暮，昆仑冈畔又潮生。,6
Song,毛直方,其五,本无租赋本无田，不知历日不知年。谁信渔家小船上，犹是无怀并葛天。,3
Ming,王云凤,岐山道中,岐下山川自不同，西来瞻眺未能东。地非汉故空陵寝，民是周馀近镐丰。欲听凤凰鸣晓日，又看禾黍动秋风。平生吊古情无限，千载兴亡一望中。,5
Qing,王芑孙,其十一,也道居丧不着徘，墨衰聊用布为衣。不愁今岁寒无帽，新向坟头送葬归。,6
Song,丘葵,送元鼎学士,秋风甫联骑，朔雪又回车。北道奇男子，南游行秘书。碧幢留别句，丹陛庆新除。头白逢昭代，吾甘渭水渔。,3
Yuan,王翊龙,谢王绣使同二教举充讲宾,绣衣玉斧下青冥，端为斯文主夏盟。师道更全双璧白，讲堂初奏六茎清。秦灰不烬诗书种，孔壁犹铿丝竹声。惟有渔翁祇自叹，谈经敢望汉鸿生。,4
Yuan,余寅,其三 沪渎垒,我过袁崧宅，重寻沪渎津。英雄千载下，遗垒大江滨。,4
WeiJin,习嘏,长鸣鸡赋,嘉鸣鸡之令美，智穷神而八冥。审璇玑之回遽，定昏明之至精。应青阳于将曙，忽鹤立而凤停。乃拊翼以赞时，遂延颈而长鸣。若乃本其形像，详其羽仪。朱冠玉珰，彤素并施。纷葩赫奕，彩色流离。殊姿艳溢，采曜华披。雍容郁茂，飘摇风靡。扇六翮以增晖，舒毛毳而下垂。违双距之岌峨，曳长尾之逶迤。,0
Ming,卞荣,何竹鹤山水,袁州太守何其贤，鸟中之凤人中仙。眼空四海胸云梦，悬车早赋归来篇。锄云自种三径竹，养鹤只买二顷田。明窗净几拂缣素，兴至落笔生云烟。杂花幽草各缛丽，苍膝古木相钩连。云门若耶在纤未，咫尺弱水蓬壶天。吾乡风流徐孺子，太守下榻三年前。青丝玉壶送春酒，碧桃花底开琼筵。醉倾墨汁如流泉，幻出斜川及辋川。分明孺子卜筑处，牵萝补茅三四椽。左图右史看不厌，光风霁月心悠然。逍遥庄叟室虚白，澹泊扬雄草太玄。蹇予买邻乏百万，所蓄旧物惟青毡。肩舆数许造竹所，江空岁宴相周旋。,5
Song,王周,和程刑部三首 其一 公会亭,公事公言地，标名姓必臧。江山如得助，谈笑若为妨。均赋乡原肃，详刑郡邑康。官箴居座右，夙夜算难忘。,3
Yuan,李泂,舞姬脱鞋吟应制①,吴蚕八茧鸳鸯绮，绣拥彩鸾金凤尾。惜时梦断晓妆慵，满眼春娇扶不起。侍儿解带罗袜松，玉纤微露生春红。翩翩白练半舒卷，笋箨初抽弓样软。三尺春云入手轻，一弯新月凌波浅。象床舞罢娇无力，雁沙踏破参差迹。金莲窄小不堪行，自倚东风玉阶立。,4
Yuan,李致远,商调集贤宾,想着俺二十年把笔将儒业学。带云：兄弟。我为这妇人呵。唱：折倒了铜斗儿好窼巢。怎承望浪包娄官司行出首。送的个李孔目坐禁囚牢。岂不闻天网恢恢。也是我自受自作。赤紧的有疼热大浑家亡过了。想俺那小冤家苦痛嚎啕。我不合痴心娶妓女。倒将犯法罪名招。,4
Yuan,月鲁不花,泛鸣鹤湖次见心上人韵,杜若湖中试䌽舟，波光千顷镜奁浮。芙蓉露冷沧洲上，杨柳风清古渡头。鸣鹤数声秋澹澹，閒沤几点思悠悠。相过未尽登临兴，更把琴书且暂留。,4
Qing,牛焘,江岸夜行,径窄蹄防滑，滩高吼不停。恶禽啼月黑，怪石卧风腥。磷火穿林出，村庞隔岸听。猜详投宿处，一路逐流萤。,6
Tang,吴仁璧,凤仙花,香红嫩绿正开时，冷蝶饥蜂两不知。此际最宜何处看，朝阳初上碧梧枝。,2
Yuan,王思诚,三门砥柱,鬼斧神工砥柱开，黄流滚滚自天来。三门浪捲千堆雪，五户滩砯万壑雷。漕转多虞舟楫败，疏排几使匠夫哀。唐虞平治功归禹，庙下丰碑满绿苔。,4
Qing,孔传铎,秋日杂咏,玉露萧森万壑幽，凄清天气独登楼。三更鹤唳惊回梦，万户砧声送到愁。但使读书充腹笥，莫悲身世似传邮。浮生几个成闲坐，且向花间判酒筹。,6
Song,文及翁,贺新郎 西湖,一勺西湖水。渡江来、百年歌舞，百年酣醉。回首洛阳花世界，烟渺黍离之地。更不复、新亭堕泪。簇乐红妆摇画艇，问中流、击楫谁人是。千古恨，几时洗。余生自负澄清志。更有谁、磻溪未遇，傅岩未起。国事如今谁倚仗，衣带一江而已。便都道、江神堪恃。借问孤山林处士，但掉头、笑指梅花蕊。天下事，可知矣。,3
Song,方蒙仲,其三,而立之年不啻过，十分减尽少年豪。吃它官饭如何稳，着了朝衫说甚高。勤向溪山供日课，剩栽花木足年劳。客来不周嗟无肉，菜本新添数百窠。,3
Qing,王式丹,睢阳庙二首 其一,曾披唐史传遗烈，百战孤城迹不磨。犄角力堪歼寇盗，殒身功已障山河。名先李郭悬青简，血并南雷染碧莎。此日楹间修一拜，阵云边月想悲歌。,6
Ming,王纶,八桂分香,香彻亭除影淡横，丛丛八桂列分明。月来似见霓裳舞，风动如闻药杵声。天上吴刚原负谪，人间窦禹浪成名。高攀见说丹梯在，听取窗前问墨卿。,5
Yuan,宋九仪,题谢山福地,石门萝径洞元乡，风磬晴钟了悟堂。九气直游浮世外，三天疑接大罗荒。云垂古蹬霏霏出，仙向蓬山冉冉翔。几欲寻真谁底解，祇惊猿鹤更苍茫。,4
Yuan,李庭,水调歌头 张耀卿寿日,伤心庾开府，书剑忆游梁。十年流落冰雪，如履柏台霜。昨日螳螂当辙，今日豺狼当路，牛背置神光。竟访赤松去，不顾紫微忙。汉貂蝉，万人杰，八州王。有君如是何事，高卧北窗凉。传得黄州密印，有病安心是药，此外更无方。莫袖经纶手，遗爱在甘棠。,4
WeiJin,曹植,泰山梁甫①行,八方各异气，千里殊风雨。剧哉边海民，寄身于草墅。妻子象禽兽，行止依林阻。柴门何萧条，狐兔翔我宇。,0
Yuan,王实甫,仙吕点绛唇,破虏平戎。灭辽取宋。中原统。建四十里金镛。率万国来朝贡。,4
Yuan,石盏德玉,那吒令,谁家个少年。一时间撞见。一时间撞见。两下𥚃顾恋。两下𥚃顾恋。三番家坠鞭。带云：妹子也。他还是个子弟。是个雏儿。唱：他管初逢着路柳丝。他管乍见着墙花片。多应被花柳牵缠。,4
Yuan,何可视,蝶恋花 送春,金井啼鸦深院晓。飏尽东风，柳絮吹难了。燕子多情相识早。杏梁依旧双双到。一缕沉烟帘幕悄。满眼飞花，祗觉人怀抱。十二玉楼春树杪。天涯不断青青草。,4
Qing,尹继善,其四,羡君生计好，高卧自年年。宦海浑无岸，桃源别有天。琴书消永日，云物入新篇。笑我舟难系，空留客舍传。,6
Song,王存,静照堂,曾过槜李古禅关，十五年来梦想閒。闻说新堂增胜概，又怜游客变衰颜。香檀印篆销晨暮，题墨笼纱记往还。能了一心随处静，何须辛苦远人寰。,3
Ming,王以悟,贱日宿方顺桥,万里北风急，弧辰度远乡。溪桥夹市断，云树接天长。沽酒仆相劝，桃灯夜未央。追思昨岁夜，朋革满山堂。,5
NanBei,王台卿,咏水中楼影诗（《诗纪》云。和简文。）,飘飘似云度，亭亭如盖浮。熟看波不动，还是映高楼。,1
Yuan,李承休,其五 画,画来才尺缣，摹得倚天壁。欲水绿先凝，将花红已滴。诗清略可同，塑妙何曾敌。麟阁焕丹青，功名意更激。,4
Yuan,阮忠彦,追挽陈岑楼,平生恨不识岑楼，一读遗编一点头。蓑笠五湖荣佩印，桑麻数亩胜封侯。世间此语谁能道？万古斯文去已休。欲酹骚魂何处是？烟波万顷使人愁。,4
Yuan,王仪,送郑子美入黄山读书,三十六峰天下无，云彩磨刷烟花敷。灵秀中蓄物产殊，青琳瑶碧红珊瑚。丹泉阴涌崖不枯，一浴能已疡痱肤。异人间见仙佛徒，或传笙鹤来天都。所未见者当代儒，郑子特立奇丈夫。山英驰移风扫途，文豹夹毂菟前驱。兼乘载书从以奴，入山期作三年劬。出山致用裨唐虞，夫岂慕彼山泽癯。嗟尔陋学守一隅，决策用舍差智愚。谓已狡狯贤圣迂，非子杰出牢键枢。颓波彻底归沦铺，古人凛凛开前模。匡庐长白道不孤，明年寻子鞭瘦驴。荒蹊绝涧穷萦纡，子长眉青我白须。点头谈道相携扶，好事画入黄山图。,4
Tang,毛熙震,何满子 其一,寂寞芳菲暗度，岁华如箭堪惊。缅想旧欢多少事，转添春思难平。曲槛丝垂金柳，小窗弦断银筝。深院空闻燕语，满园闲落花轻。一片相思休不得，忍教长日愁生。谁见夕阳孤梦，觉来无限伤情。,2
Yuan,周维新,题郑所南推篷竹卷,郑老宁非老画师，笔端潇洒发天机。披图叶叶消人骨，似带秋声出翠微。,4
Ming,王英,其二,蓬莱出霄汉，楼殿压金鳌。地接西山近，城临北极高。夜光生菡萏，春色泛仙桃。遥见旌旗外，将军佩宝刀。,5
Tang,李休烈,过王浚墓二首 其一,青史高遗迹，黄垆掩旧封。宁知陌上兽，何羡水中龙。,2
Yuan,岑安卿,见乞食者日多感而有作,齿豁鬓萧飕，幽栖东海陬。家贫难施与，世乱易诛求。饟道二千里，戈船五百艘。招安复征讨，食肉岂无谋。,4
Tang,李世民,赋得白日半（一作傍）西山,红轮不暂驻，乌飞岂复停。岑霞渐渐落，溪阴寸寸生。藿叶随光转，葵心逐照倾。晚烟含树色，栖鸟杂流声。,2
Qing,牛思凝,者那山行,暮起炊烟一缕斜，万重深树有人家。崎岖拨草寻荒径，踏遍山山黄玉花。,6
Ming,方九功,泊沧洲有感,世事看流水，漂零见此身。他乡犹是客，失路竟依人。树引长堤暮，花残故国春。卷帘聊对酒，幽寂恐伤神。,5
Qing,王夫之,月斜,月斜空碧合，河汉几时生。杳霭岳莲出，萧条露叶横。归云飞带雨，凉雁过留声。祇讶西峰上，清宵有奏笙。,6
Yuan,周巽,其二,孤山乘兴来，晚岁入佳境。云树栖鸐翎，冰梢挂蟾影。倚看醉眼醒，梦觉吟魂冷。日夕重相思，幽怀长耿耿。,4
Ming,方维仪,病起,空斋无事晚风前，雨过苔阶草色鲜。远岫云开舒翠髻，新荷池畔叠青钱。衰年转觉多愁日，薄命何须更问天。閒坐小窗初病起，西林皓月几回圆。,5
Tang,宋人著作中所载唐五代神仙鬼怪诗,千岁宝掌和尚返飞来峰栖石窦题句（题拟）,行尽支那四百州，此中偏称道人游。,2
Yuan,僧至奂,其四,春到江南野水滨，绝怜幽事总相亲。风飘玉雪柳花落，雨湿琅玕竹树新。洗砚时时临晋帖，赋诗往往似唐人。向来为识江村路，此日过从莫厌频。,4
Yuan,林世济,敬和草玄内翰先生台字韵并呈世寿堂贤乔梓过目,铁史新移淞上屋，子云住蜀小亭台。窗涵九朵山尖出，门对百花潭水开。月下文箫骑虎去，云间青鸟送书来。高年自得养生术，政似婴儿初未孩。,4
WeiJin,夏侯湛,庄周赞,迈迈庄周，腾世独游。遁时放言，齐物绝尤。垂钓一壑，取戒牺牛。望风寄心，托志清流。,0
Qing,毛师柱,喜云间徐合素至自甘州幕府话旧有赠,挟策携琴绝塞行，将军长揖重书生。题诗好遍云中戍，射猎应过雪外城。绿酒黄羊晨草檄，黑貂红烛夜谈兵。归来万里雄心在，莫惜离怀醉后倾。,6
Ming,王汝玉,题赠医士吴彦才,旧梦吴门月，新游上国春。居留琴作伴，行有药随身。欲学壶中客，还为物外人。自缘忘世累，非欲事沈沦。,5
Song,王回,责难赋,臣卑而君尊兮，侔地道之承天。北面贽以伏朝兮，南面受之偃然。役股肱于夙夜兮，须有命而后虔。含厥美以自忠兮，避成功而不敢先。何责善于难行兮，奄恭名而独传。盖曰善之为猷兮，匪身修而弗克。五事生之所禀兮，觉初微而渐硕。傥一失其本源兮，外物来而横逆。况宅势于人上兮，百度丛而归责。治则身安而名荣兮，乱甚者丧其家国。贤臣出而登用兮，爵既好而禄又丰。师保阿焉受教兮，箴谏谨于群工。匪圣法而不敢述兮，推天命于始终。使吾君至诚兮，执忠信以自主。使吾君达其所忍兮，仁无不恕。使吾君耻不若先王兮，遵义之路。使吾君不敢慢于匹夫兮，礼乃大具。使吾君察天下之理而无凿兮，智足以成务。勤君之思而劬君之力兮，谁谓吾倨？盖志行则爵禄可报兮，否则遁而去。昔舜禹之相尧兮，斯猷著于典谟。商挚慕其遗风兮，引挞市而为虞。说冢宰于武丁兮，绳正木而靡渝。周公之告孺子兮，扬文武之永图。召伯又歌乎公刘兮，美厚民而匪居。虽孔孟之游于衰世兮，固守经而严如。宜其名实之一揆兮，彼兴废何区区？后千载岂无臣兮，忘钻仰于我极。逢君欲以就利兮，凡枉寻而直尺。量君才为不及兮，聊顺时而姑息。诋高论曰迂阔兮，喜近己而循迹。呜呼！君名贬于杂霸兮，专颂美于在昔。臣不恭莫甚于此兮，徒没齿而愧惕。窃独嘉夫魏公兮，沃唐文而迓衡。知正己而民服兮，破俗辨之刑名。既柔远而能迩兮，尚惜其学略而功速成。作正位之儆戒兮，虽刍荛者亦听。匪吾言之能赋兮，唯尚文之易明。,3
Yuan,王士熙,留别参议,祥麟不入文王囿，野鹤空盘越岭天。荔子园深风却暑，莱公祠古竹依泉。晴霞暖映扶桑日，夜雨寒生瘴海烟。万里相从还又别，小舟潮上更留连。,4
Yuan,周南老,吴宫怨一章录似良夫,阖闾城上春冥冥，馆娃宫阙飞云甍。翠帘笼阴白日静，雕栏卧雨苍苔生。鸱夷一去谁能逐，吴娃犹唱吴宫曲。争如事主不尽年，于今夜夜啼灯前。,4
NanBei,郑露,彻云涧,延绵不可穷，寒光彻云际。落石早雷鸣，溅空春雨细。,1
WeiJin,羊权,其三,静寻欣斯会，雅综弥龄祀。谁云幽鉴难，得之方寸里。翘想樊笼外，俱为山岩士。无令腾虚翰，中随惊风起。迁化虽由人，藩羊未易拟。所期岂朝华，岁暮于吾子。,0
Tang,李百药,秋晚登古城,日落征途远，怅然临古城。颓墉寒雀集，荒堞晚乌惊。萧森灌木上，迢遰孤烟生。霞景焕馀照，露气澄晚清。秋风转摇落，此志安可平。,2
Ming,史杰,过曲阜谒孔庙,巍巍万古灵光殿，碧瓦朱甍炫彩霞。留得手栽千尺桧，绿云长护鲁东家。,5
Yuan,吴景奎,旅夜,逆旅频看镜，秋来白发生。孤云渺何许，游子独关情。野迥鸡三唱，霜寒雁一声。此时愁绝处，归梦度江城。,4
WeiJin,潘岳,内顾诗二首① 其一,静居怀所欢，登城望四泽。春草郁青青，桑柘何奕奕。芳林振朱荣，渌水激素石。初征冰未泮，忽焉振絺绤。漫漫三千里，迢迢远行客。驰情恋朱颜，寸阴过盈尺。夜愁极清晨，朝悲终日夕。山川信悠永，愿言良弗获。引领讯归云，沈思不可释。,0
Yuan,周幕溪,岳阳楼,乘风来叩洞庭君，送我楼心慰旧闻。水愤荆湘江欲合，天怜吴楚地曾分。千帆过雨红摇日，一岛撑空翠拥云。岁月悠悠閒独倚，若为忧乐话希文。,4
Yuan,宋本,其五,旧时家近黑桥街，三十馀年不往来。凭仗使君一问讯，杨梅银杏几回开。,4
Yuan,王元粹,夏日杂兴二首 其一,绿槐夹道午阴浓，閒坐开襟喜受风。天际黑云何处雨，孤村却在夕阳中。,4
Tang,僧契此,其七,奔南走北欲何为？百岁光阴顷刻衰。自性灵知须急悟，莫教平地陷风雷。,2
Ming,文翔凤,陇头水,谁划陇水断谁筑陇坂。高东流照汉月西流濯羌刀归肠欲裂限临洮人将流水羌西去折柳天山笛怨劳。,5
Yuan,李集,城南村舍书怀。录呈霁亭（重九日） 其一,功业关中相，归来汉上居。高悬徐孺榻，只爱孔明庐。风月三千首，春秋七十馀。枕书是旧习，灯下注虫鱼。,4
WeiJin,左芬,孔雀赋,戴绿碧之秀毛，擢翠尾之修茎。饮芳桂之凝露，食秋菊之落英。耀丹紫之倏烁，应晨风以悲鸣。,0
NanBei,袁淑,种兰诗,种兰忌当门，怀璧莫向楚。楚少别玉人，门非植兰所。,1
Ming,方应选,其二 珍珠帘,千丈悬崖溅碧流，随风飞捲到溪头。分明贝叶翻珠树，化作湘帘缀玉楼。,5
NanBei,张缵,瓜赋,惟兹瓜之实茂，体太素之纯精。翕玄润于浮霄，含皇泽于夏庭。于是苍春发岁，天地交和，乃启沃壤，是殖是播。纳佳种于畦畹，应时运而剖牙。挥萌散檗，载叶负柯。蓊茸郁荟，莽尊蔢娑。晞庆云以吐蕤，仰旭日之敷华。朝希重阳，夕承朗月。清露湛而霄降，翔风穆以晨发。振柯条之绕若，顾惠气以滋悦。感灵化而絪缊，睹佳实之并结。始怀徵而苦发，终感宫而甘通。信不和而自馨，与九鼎乎齐功。蔓草是藉，密叶是蔽。潜湫独熟，堕茎落蒂。芬复酷烈，气畅云际。申狄不能详其味，隶首不能为之计。昔东陵之甘瓜，美显名于中古，彼服闾之攸檐，乃众仙之所睹。美人神之同好，何厥用之弘普？惟令实于无穷，永可殖千灵圃。,1
Tang,僧文益,僧问随色摩尼珠颂,摩尼不随色，色里勿摩尼。摩尼与众色，不合不分离。,2
Tang,王霞卿,题唐安寺阁壁,春来引步暂寻游，愁见风光倚寺楼。正好开怀对烟月，双眉不觉自如钩。,2
Tang,芙蓉古丈夫　毛女,吟① 其一,饵柏身轻叠嶂间，是非无意到尘寰。冠裳暂备论浮世，一饷云游碧落间。,2
NanBei,贺彻,赋得长笛吐清气诗,胡关氛雾侵，羌笛吐清音。韵切山阳曲，声悲陇上吟。柳折城边树，梅舒岭外林。方知出塞虏，不惮武溪深。,1
NanBei,李爽,山家闺怨诗,山中多早梅，荆扉达曙开。竹巾君自折，荷衣谁为裁。行云无处所，人住在阳台。,1
Song,释妙普,偈三首 其一,劫数既遭离乱，我是快泎烈汉。如今正好乘时，便请一刀两段。,3
Song,毛珝,送田耕月游吴 其一,衣笈诗囊外，身轻费亦轻。不妨船眼窄，时上岸头行。橘里逢霜信，松江问水程。吴中闻岁稔，新籴想须平。,3
Song,于石,抱膝吟,治乱古来有，英雄今岂无。人情云聚散，世态草荣枯。事定见天理，时艰识丈夫。山川渺何许，烟雨暗平芜。,3
Qing,王昊,杂感三首 其一,直北长河日夜流，宣房遗迹总堪愁。黄旗万舸喧淮口，白马千家哭汴州。筑岸已迁都水使，转筹谁是富民侯？可怜璧马虚沉外，不救南方赤地忧。,6
Yuan,吴元德,兴圣宫退朝口号,蹀躞青骢白玉珂，百官朝会日相过。天临奎壁星辰近，云覆蓬莱雨露多。寿岳倚空开宝殿，御沟流水绕金河。微臣稽首无封事，愿进清平第一歌。,4
Tang,李颀,送卢逸人,洛阳为此别，携手更何时。不复人间见，祗应海上期。清溪入云木，白首卧茅茨。共惜卢敖去，天边望所思。,2
Song,王平子,谒金门 春恨,书一纸。小砑吴笺香细。读到别来心下事。蹙残眉上翠。怕落傍人眼底。握向抹胸儿里。针线不忺收拾起。和衣和闷睡。,3
Song,王旦,十洲阁,山川如幻阁长秋，一岛飞来伴九洲。不碍渔樵双桨过，何妨罗绮四时游。云疑泰华分张去，永忆蓬瀛散漫浮。禁苑未知湖海乐，生绡写取献九州。,3
Yuan,王钝,益阳道中,山行将半载，两过益阳军。废宅消兵燹，荒田照夕曛。马冲松岭雾，鸟动竹溪云。心为陶甄迫，寒泉耳倦闻。,4
Ming,尹耕,寄倒马关崔将军,苦忆当关将，频年树汉旌。风生三岔口，雪满六郎城。李牧仍酣战，冯唐未著名。随云望倒马，空有故人情。,5
NanBei,朱异,田饮引,卜田宇兮京之阳。面清洛兮背修邙。属风林之萧瑟。值寒野之苍茫。鹏纷纷而聚散。鸿冥冥而远翔。酒沈兮俱发。云沸兮波扬。岂味薄于东鲁。鄙密甜于南湘。于是客有不速。朋自远方。临清池而涤器。辟山牖而飞觞。促膝兮道故。久要不兮忘。间谈希夷之理。或赋连翩之章。,1
Tang,牟融,寄周韶州,十年学道困穷庐，空有长才重老儒。功业要当垂永久，利名那得在须臾。山中荆璞谁知玉，海底骊龙不见珠。寄语故人休怅怏，古来贤达事多殊。,2
Yuan,周文质,时新乐,金妆宝剑藏龙口。玉带红绒皇宣授。男儿得志秋。旌旗影里骤骅骝。满斟玉瓯。笙歌齐奏。喧满凤凰楼。喧满凤凰楼。,4
Qing,王图炳,游仙,青雀西飞绕集灵，麻姑仙诀悟《熊经》。玉杯日暖黄云动，金掌风微白露零。望气方壶犹寂寞，祈年太乙尚丁宁。君王欲乞长生术，不道郎官是岁星。,6
Yuan,方澜,春日遣怀,陆续画船去，晓风料理人。泥香燕嘴草，路煖马蹄尘。海色曈昽日，花光撩乱春。浮生孰无事，惜取自由身。,4
Tang,王勃,别薛华（《英华》作《秋日别薛升华》）,送送多穷路，遑遑独问津。悲凉千里道，悽断百年身。心事同漂泊，生涯共苦辛。无论去与住，俱是梦中人。,2
Yuan,僧至仁,奉答虞伯生侍讲,散花丈室拥天姝，金粟如来安稳无。不二门开唯一默，对谈还许老文殊。,4
Ming,王伯稠,赠歌者,尽说青楼碧玉家，舞风歌月斗铅华。自从误识樱桃后，懒看阊门路畔花。,5
Qing,尹耕云,喜雪和许海秋独游龙树寺韵 其一,寸抱久纡郁，及兹一疏散。物象滋悦愉，吾生远愁叹。京师视万方，形势喻枝干。去冬郊原赭，纬耒望将断。四山云忽同，后土白已漫。消息管天人，斋宫喜申旦。,6
Song,王圭,荷叶,柄密藏溪路，香清荡客襟。碧筒聊助饮，紫橐自供吟。鱼戏凉波动，龟巢夕雾深。横塘双桨急，菱唱有馀音。,3
Ming,僧文湛,题画芙蓉,江边谁种木芙蓉，寂寞芳姿照水红。莫怪秋来最多怨，年年不得见春风。,5
Qing,方璲,舟中九日,九日多风雨，孤舟倍郁陶。推篷见山色，扶杖听江涛。人比黄花瘦，秋随白雁高。游怀萧瑟甚，木叶下临皋。,6
Ming,王家屏,观太学石鼓歌,我闻成周狩岐阳，宣王中兴炽而昌。群臣作诗刻永久，辞高二雅文三仓。十鼓累累至今在，鬼护神呵更显晦。自岐徙汴复入燕，遭逢珍重休明代。鸿都石经久矣讹，鼓文虽剥存者多。后圣门墙后贤柏，日月风雨为摩挲。臼埋金琢等轻易，自然安顿森严地。今皇文治过成周，讲求折衷词臣事。辞章规矩韩愈才，八代推倒三代回。政愁岣嵝碑孤绝，为歌石鼓相追陪。,5
Qing,戈涢,井陉道中山色甚佳前游未之奇也,昔畏井陉道，乱石如猛虎。今爱井陉山，遥峰如静女。前岁与今岁，所历非有殊。今乃下心意，昔但忧驰驱。譬如读异书，聱牙初不免。既深遂忘疲，文奥义自显。紫翠非一状，烟峦逾千重。延绵不可极，转转相为容。是岁秋雨足，宿麦有万亩。环山一剪齐，绿若春初韭。既以增妩媚，弥用清心神。又如画功妙，设色多于皴。翻恨迫长途，不得恣幽讨。何当万峰巅，一览群山小。同行无朋侣，谁与赏此奇。顾笑语僮仆，顽石亦解颐。,6
Qing,尹趾完,其二,湖海过从抵十年，追惟往迹尚依然。时邀徵士渊明醉，心服吾师叔度贤。聚散无常悲末路，死生如梦隔重泉。自怜白首婴尘务，辜负新阡奠渍绵。,6
Yuan,阮忠彦,句,介轩先生庙廊器，茂龄已有吞牛志。年方十二太学生，才登十六充廷试。二十有四入谏官，二十有六燕京使。,4
Yuan,周巽,白鹭洲,吉士长怀古，来游白鹭洲。波分孤屿出，沙带一江流。渔火枫桥夜，书声竹院秋。矶头明月上，吟望意悠悠。,4
Yuan,吴澄,题伏生授书图,后死宁非数，能言岂必男。如何掌故耳，未了异方谈。篇简仅四七，语音囮二三。可嗤千载下，孔传苦研覃。,4
NanBei,江淹,从征虏始安王道中诗,乘笏从帷幕，仄身豫休明。君子未获晏，小人亦自营。结轩首凉野，驱马傃寒城。容裔还乡棹，逶迤去国旌。山气亘百里，山色与云平。乔松日夜竦，红霞旦夕生。徒惭恩厚概，空抱春施名。仰愿光威远，岁晏返柴荆。,1
Tang,吕向,美人赋,帝初驰六飞之不测。奄四海而作君。曜明威。嶷崇勋。固尽善而尽美。又焉得而称云。时屯既康。圣躬之豫。乐以和操。色以怡虑。岂曰帝则。实惟君举。庸克推腹心。增耳目。燕赵郑卫楚越巴汉之邦。士农工商皂隶舆台之族。不鄙褊陋。不隔贱卑。工技者密闻。淑邈者遽知。上心由是震荡。中使载以交驰。周若云布。迅如飙发。以日系时。以时系月。德隽相次。为乐不歇。阗紫微。环帝座。蕖华灼烁。柳容婀娜。轻罗随风。长縠舒雾。肌肤红润。柔姿靡质。妖艳夭逸。绝众挺出。嬛然容冶。霍若明媚。曼睩腾光以横波。修蛾濯色以总翠。齿编贝。鬓含云。颜绰约以冰雪。气芬郁而兰薰。腰佩激而成响。首饰曜而腾文。或纤丽婉以似羸。或秾盛态而多肌。有沈静见节。有语笑呈姿。思若老成。体类婴儿。真天子所御者。非庶人当有之。洎怀春暮。睇情晷。列筵于林。方舟于水。自任纵诞。相与攀倚。鸟閒关而共娇。花散乱而增美。吹碧叶。吐红蕊。左右相视。游嬉未已。见颓景之迫濛汜。携密亲。召近臣。陈金罍与瑶席。朗月垂光而射人。列星夺采。长河灭津。然后丝竹发越。金石铿鈜。守则异器。动则和鸣。妙舞谓何尚以轻。善歌取何矜以清。齐列捷猎。按次屏营。閒直往以曳绪。欻转入而旋萦。低视候节。纡体遗声。遏行云。结遗风。众工相错。迭美不同。夕以阑。乐亦阕。醉以荡情。乐以忘节。帝曰。今日为娱。前代固无。当以共悦。可得而说。众皆蹁跹。离席迁延。咸齐首。互举酒。歌千春。称万寿。因进曰。妾家贱族。陋目褊心。陛下衣绮縠与罗纨。饰珠翠与碧金。燕私陈乎笙鼓。和乐象乎瑟琴。何恩渥以增极。而悦愉之备深。顾薄躯之无谷。空负惠以难任。有美一人。激愤含颦。凛若秋霜。肃然寒筠。乃徐进而前止。遂抗词而外陈。曰众妾面谀。不可侍君之侧。指摘背意。委曲顺色。故毁妍而成鄙。自崇谬而破直。妾异尔情。敢对以臆。若彼之来。违所亲。离厥夫。别兄弟。弃舅姑。戚族愧羞。邻里嗟吁。气哽咽以填塞。涕流离以沾濡。心绝瑶台之表。目断层城之隅。人知君命乃天不可雠。尚惧盗有移国。水或覆舟。伊自古之亡主。莫不耽此嫚游。借为元龟。鉴在宗周。众以为喜。妾以为忧。于时天颜回移。圣心感通。竟夜罢寝。须明导衷。俾革进伎乐者为荐士之官。徵艳色者为聘贤之使。阙下骏奔。王庭麇至。野无遗材。山无逸人。贲然偕道。与物恒春。若此之淑美。岂同夫玉颜绛唇。巧笑工颦。惑有国之君臣者哉。,2
Yuan,毛直方,野宿,归恨逐春深，迟休欲缩程。远山何处碧，落日故乡明。路改柴门僻，村空石硙鸣。乞蔬仍买米，一宿尚营营。,4
Ming,平显,王永真竹居,王维世有竹里馆，青士满庭如植麻。扫蚁断根移客榻，瘗猫分笋过邻家。琴声响度偏谐律，鹤梦醒馀或煮茶。清晓屡研枝上露，坐看儿子写梅花。,5
Yuan,雅干,题破窗风雨图,幽人高卧窗仍破，其奈萧萧风雨何。寒袭书帷秋气重，润侵衣桁夕阳多。挑灯看剑闻鸡舞，贳酒连床待客过。不道有人青琐内，春风随梦入南柯。,4
Tang,蜀宫群仙,弄玉,采凤飞来到禁闱，便随王母驻瑶池。如今记得秦楼上，偷见萧郎恼妾时。,2
Yuan,丁易东,田母拒金图,噫嘘嚱，人奔奔。皆为名利之所役，贤反愚兮明反昏。夜却金兮尚高洁，择一钱兮义同颉。莱芜甑中尘扑飞，悬鱼老子肝似铁。四公皦皦何不墨，图中但见齐田稷。蠹吏亏纲勿足誇，特貌慈闱耀贞德。奉君本欲娱亲喜，阿母怒兮惊且愧。若使当年一纳间，那得芳名播青史。主圣亲贤臣涤衷，公金赐妪恩爱隆。非独舍之罪不诛，昭昭淳化扬仁风。我披此传重踟蹰，岂独田卿贪若斯。谓语今人知不知，偷安苟富诚何如。老万翁，志不渝。费千金，畜此图。此图传后世，后世重义轻金与。,4
Song,毌沆,游王官谷,不污唐家乱，萧然表圣居。泉声舆山色，相得共清虚。,3
Ming,牛谅,红梅,陇头人未来，江南春几许？惆怅玉箫声，吹落胭脂雨。,5
Qing,方维仪,楚江怀节妇吴妹茂松阁 其一,空林陨叶暮乌啼，云水迢迢隔皖溪。夜发苍梧寒梦远，楚天朗月照楼西。,6
Yuan,王冕,其三,山川今古在，伯业已寥寥。野雾迷花径，秋烟隔市桥。溪深新涨雨，江浊暗生潮。自喜兹行好，翩翩远市嚣。,4
Yuan,周伯琦,其三,西内西城外，周围十里中。草阴迷辇路，山色护离宫。翠殿光凝雾，璇题影曳虹。鸣銮时一幸，草木尽祥风。,4
Ming,王蒙,天竺日章法师得旨还山画泉石闲斋图赠行并题此诗,冲怀澹如水，万境犹虚空。忽闻还山诏，喜入衰颜红。山中何所有，手种石上松。茅屋雰无人，恒有云气封。青灯照佛龛，炉烟袅松风。砯崖喷飞泉，赴壑如撞钟。群响自起灭，闻心本无穷。尘销诸念寂，梦觉非有踪。九旬谈一妙，政尔开盲聋。孰持去来影，观作真实同。去随流水远，归与云相从。无心任玄化，泊然齐始终。秋风动江汉，波浪皆朝宗。云帆挂海月，渺渺五湖东。,5
WeiJin,成公绥,阴霖赋,百川泛滥，潢潦横流。沈灶生蛙，中庭运舟。,0
Qing,方正澍,独行,鸟语喜新晴，寻花每独行。春烟和野色，夜雨变溪声。敢以贫为病，翻缘酒得名。诗书云有效，偏我负生平。,6
Ming,于成龙,过虞姬墓① 其一,阴陵古道照残阳，策蹇荒茔吊楚亡。血洒西风猿啸月，气吞白帝剑生霜。贞魂傍逐乌骓逝，烈骨长凝碧草香。行客莫知悲舞意，春来疑作妒新妆。,5
Ming,王崇简,新秋感兴三首 其一,忆昔谁人秉国成，甘泉烽火岁频惊。盈庭聚讼惟钩党，伏阙求官藉论兵。坐使威权归北寺，遂令盗贼躏西京。五陵豪贵皆尘土，日暮青磷遍野横。,5
Ming,史可程,念奴娇 三山怀古,崩涛叠浪，映碧空如洗，一轮圆月。鹿走乌啼千古恨，想见英雄本色。市散蜃楼，桑生贝阙，鹤发愁难说。芒寒剑涩，谁怜田岛群客。试问剩水残山，兵戈丛里，倔强心谁热。冷觑当场分得失，好谢广长翻舌。志遂飞虹，名成霞绶，究使乾坤缺。不如休去，螺江垂钓烟阔。,5
Tang,夷陵女郎,其三,玉户金缸，愿陪君王。邯郸宫中，金石丝簧。卫女秦娥，左右成行。纨缟缤纷，翠眉红妆。王欢顾盼，为王歌舞。愿得君欢，常无灾苦。,2
Qing,毛先舒,秋色,秋色满吴岭，登高四望同。断虹垂木末，残雨过江东。细草还留碧，寒花也自红。昔人高卧处，应在白云中。,6
Ming,僧弘己,秋雨,洒竹骤鸣秋易知，兼风况打败荷池。茅檐一夜溜声里，想起石梁听瀑时。,5
Yuan,邵亨贞,其三 赠寿南麓上人,暮下山房榻，晨炊石涧泉。听钟清夜坐，移枕白云眠。南麓曾题竹，东林未种莲。何当结茆屋，投老学逃禅。,4
WeiJin,枣据,逸民赋,沐甘露兮馀滋，握春兰兮遗芳。,0
Yuan,释良琦,次韵答见心和尚,龙门茅屋涧之隈，乱后山花只自开。数片白云同散去，十年金锡不归来。月明老鹤啼春涧，日落饥乌集古台。岁晚相期仍结社，西湖剩觅白莲栽。,4
Yuan,李达衷,倚风楼（见庆州志及东文选）,当时自谓小中华，半月城空锁晚霞。里有苔碑金佛刹，境连蓬岛玉仙家。北川水落滩声咽，西岳云奔雨脚斜。一瞬兴亡多少事，凭轩朗咏岸乌纱。,4
Tang,于瑰,和绵州于中丞登越王楼作二首（时为校书郎） 其一,楼因藩邸号，川势似依楼。显敞含清暑，岚光入素秋。山宜姑射貌，江泛李膺舟。郢曲思朋执，轻纱画胜游。,2
Ming,丘吉,杨梅,杨梅独出吴兴异，龙井名高味不同。馋客几尝山雨湿，佳人一笑玉盘空。羞看月下樱桃色，不数钗头荔子红。更拟明年同采摘，要将华发待熏风。,5
Tang,浙东众诗人,鲍防《云门寺济公上方偈序》 缺名《山啄木偈》,尔禽啄木，恶蠹伤木。愈木无病，巢枝自足。,2
Qing,丁之翘,沁园春 垆头送潘镜如归新昌,弹铗无门，漂泊江南，那不思归。记秋宵把袂，襟期落落；寒窗染墨，想入非非。北斗金高，三都文贱，冻死谁人为解衣。君归矣，有南陔白发，绕膝相依。还期。刷羽骞飞。慢惆怅知音世所稀。任天无老眼，权时蹭蹬；人刚绿鬓，不久栖迟。我买江鱼，君沽鲁酒，行矣安仁醉莫辞。销魂处，是桥霜店月，雁阵迷离。,6
Tang,左偃,怀海上故人,路遥沧海内，人隔此生中。,2
Qing,王士禄,禾中,江城还槜李，望古一踟蹰。老寺裴休宅，春沙范蠡湖。远烟明渚鸟，斜日冷樯乌。太息东流水，年年浸绿芜。,6
Tang,成彦雄,新燕,才离海岛宿江滨，应梦笙歌作近邻。减省雕梁并头语，画堂中有未归人。,2
Yuan,僧至仁,题秋色归舟图,满目烽烟万国秋，江山何处可追游。吴淞水落鲈鱼美，风雨归来一钓舟。,4
Qing,方文,题半山道人画册,一著袈裟绝万缘，犹余破砚习难捐。江山本是无情物，写到荒残亦可怜。,6
Tang,上官仪,高密长公主挽歌,湘渚韬灵迹，娥台静瑞音。凤逐清箫远，鸾随幽镜沈。霜处华芙落，风前银烛侵。寂寞平阳宅，月冷洞房深。,2
Song,王洋,其二,逍摇惟所适，小大浪殊观。溟渤鲲鹏近，藩篱燕雀宽。宅高非远害，藏密定成安。不似南山树，枝间有弹丸。,3
Ming,王阜,题陈侍讲伯父阜阳亭,海上蓝田佳丽地，山中乔木元龙裔。庞眉皓首无俗情，别墅危亭有清致。野服黄冠薄世荣，青毡讲席独横经。东皋迎旭房栊净，南阜来薰枕簟清。半池花影摇书幌，十里松风度微爽。鹤弦拂拭秋雨寒，鸠杖逍遥暮天朗。桑梓应传聚德星，芝兰堪比谢家庭。水迎垂钓拖寒练，山引衔杯落翠屏。丘园独乐希前哲，海岳清芬洒兰室。帘捲鸣琴洞口泉，窗涵金漆壶中月。渔樵相见双眼青，乡邻共结泉石盟。岩前白玉呼龙种，阶下青苔借鹿行。浮丘笔阵蛟龙走，漫士雄词满人口。百年心迹老岩扃，半夜精光射牛斗。俄顷双凫去莫追，猿悲鹤怨绕书帷。石上看云成往事，梁间落月引遐思。一窗山水悠然在，三凤羽毛成五彩。鸰原荆树共风烟，季也芳名满江海。词源三峡如涌涛，霄汉祥云日色高。殿前射策一枝桂，堂上称觞五色桃。翰林侍讲承恩早，华表联芳倚晴昊。葛巾何日挂三花，白首归来拾瑶草。,5
Ming,王应鹏,偕朱奉化游雪窦,山色模糊雨欲飞，入山心事出山非。秋风绝顶何人到，明月双松待鹤归。羡尔之官还对菊，与师言别更留衣。他时尚有重来约，锦镜桃花树树绯。,5
NanBei,僧惠休,其二,江南相思引，多叹不成音。黄鹤西北去，衔我千里心。,1
Tang,段义宗,听妓洞云歌,嵇叔夜，鼓琴饮酒无闲暇。若使当时闻此歌，抛掷广陵都不藉。刘伯伦，虚生浪死过青春。一饮一硕犹自醉，无人为尔卜深尘。,2
Tang,李迪,锻破骊龙珠赋,彼津之叟兮爱子何多。碎骊龙珠兮心亦匪他。为教诫之大者。猗嗟乎其义则那。夫此珠者。宝之至也。产乎北海之重泉。在乎骊龙之颔下。海茫茫兮不测。龙呀呀兮若斗。当求利以轻生。因没波而直透。潜行伏踊。既惊且觏。卖万死以触鳞。幸一冒而匪寇。父兮畜我。子则告之。曾是凭怒。无然小慈。斥其珠而不纳。乃命石以兴词。且龙之得水。变化无已。奋迅而江海沸腾。一喷而云雷四起。攫拿山石碎。摽捎林木靡。不遇睡之时。必为齑粉矣。于焉抗手。勃然瞋目。当颔孰云于径寸。赎罪宁论于十斛。因而锻之。星芒迸烛。虽有亏于照乘。亦无讥于毁椟。岂不知贵踰双璧。价重连城。鬻之可以求富。献之可以取荣。将以谋孙翼子。慎检而行。平窒苟偷之路。安和性命之情。不然者。罔象得之而何重。天吴得之而何轻。如此则南华之道尊。真经之教贵。以證轻重之戒。以拂夸矜之累。俾龙全难得之珠。人获不贪之利。扬风激俗。淳源化被。酌斯事之为言。繄可以用之而无既。,2
Tang,李吉甫,怀伊川赋,龙门南岳尽伊原，草树人烟目所存。正是北州梨枣熟，梦魂秋日到郊园。,2
Tang,僧如满,其二,佛体本无为，迷情妄分别。法身等虚空，未曾有生灭。有缘佛出世，无缘佛入灭。处处化众生，犹如水中月。非常亦非灭。生亦未曾生，灭亦未曾灭。了见无心处，自然无法说。,2
WeiJin,戴逵,水赞,水德淡中，泉元内镜，至柔好卑，和协道性，止鉴标贵，上善兴咏，爰有幽人，拥轮来映。,0
Ming,王英,其二,带甲军容盛，通宵羽檄飞。安边资武略，制胜仗天威。王气随雕辇，霜华上铁衣。单于心胆落，指日受重围。,5
Song,王巩,全州捲烟阁,长江萦村若练带，晴岫插天如画屏。山青水秀两奇绝，道人对此开禅扃。红尘一点飞不到，举手高可摩天星。,3
Qing,王淑,风雨连日花事凋残为赋短歌寄慨,尖风荡漾帘波冷，游丝百尺飘香径。湿翠愁红入卧屏，梁间双燕参差影。金钗堕发春眠重，可怜春去愁难送。花开花落费商量，凭谁唤醒流莺梦。柳棉榆荚正悠扬，悄倚桃笙空断肠。芳菲莫怪春光老，人世年年损靓妆。,6
Qing,于启璋,凤凰台上忆吹箫 掬水月在手,天际云空，枝头风逗，萧然凉浸疏桐。看烟凝翠嶂，露泣寒蛩。缥缈冰轮出海，秋气静、玉宇玲珑。怡情处、闲乘舴艋，醉折芙蓉。溶溶。光浮绿沼，爱月连素浪，水接蟾宫。把清波摊破，纤指轻笼。应念姮娥难遇，莫分手、放过池东。从今后，准期三五，此地相逢。,6
Song,尹洙,和人过韩柱国庙一首,隋氏一宇内，三将皆勇夫。贺公活以累，杨素死有诛。贤哉韩柱国，身与功名俱。庙食垂后世，祀典诚有诸。荒忽临终言，遂此惑庸愚。,3
Tang,卜天寿,其二,他道侧书易，我道侧书难。侧书还侧读，还须侧眼看。,2
NanBei,蔡君知,君马黄,君马经西极，臣马出东方。策举浮云影，珂连明月光。水冻恒伤骨，蹄寒为践霜。踌躇嗟伏枥，空想欲从良。,1
Song,丘浚,寺中闻射因成,殿宇时闻燕雀喧，虚庭尽日少人行。孤吟独坐情何限，时喜风传中鹄声。,3
Yuan,王士元,其二,望眼蓬丘天一涯，海风吹月到烟霞。一辞石室汗青竹，每负金河杨白花。,4
Ming,叶菁,湘江,湘江周遭远近山，竹枝犹染昔时斑。红梅关外家千里，黄鹤楼前月一弯。客况那堪花落候，瓜期应待雁初还。渔人江上数声笛，却笑游踪尚未閒。,5
Ming,王钝,宁乡夜雪,雪敲庭竹韵萧萧，衾铁生寒转寂寥。蜀道难行山更险，乡关无信地应遥。旅怀浑似乌惊月，世事还如鹿覆蕉。莫把青铜临晓看，朱颜今夜半成凋。,5
Yuan,卜友曾,题刘材之家子昂书映雪轩扁,吴刚粉月成琼屑，洒向人间沃春热。东风刮地清梦阑，门外好山青不得。白云著雨飞难起，晓来化作湘江水。湘水娟娟照美人，对此心开几千里。临池落笔幽思多，白须道士来相过。日斜写得黄庭去，锦笼却送山阴鹅。山阴春尽美人老，茂陵刘郎拾瑶草。瑶草年年吹古香，至今残雪明松表。,4
Tang,李显,登骊山高顶寓目,四郊秦汉国，八水帝王都。阊阖雄里闬，城阙壮规模。贯渭称天邑，含岐实奥区。金门披玉馆，因此识皇图。,2
Song,包恢,和陆伯微韵二首 其一,百荐锋难敌，伊谁是特知。近尝翻戆说，久惜负胸奇。整顿须教早，招来已恨迟。英豪施异说，勋业定相随。,3
NanBei,朱超,采莲曲,艳色前后发，缓楫去来迟。看妆碍荷影，洗手畏菱滋。摘除莲上叶，拖出藉中丝。湖里人无限，何日满船时。,1
Song,上官仲恭,句,君不见乔木参天独乐园，至今犹是温公宅。,3
Qing,丁瀚,鹊桥仙 新秋,轻雷送雨，凉飙饯夏，一榻清虚无暑。果然茗饮胜杯香，量水倚，疏帘自煮。塞鸿将到，林蝉乍歇，又听捣衣砧杵。微吟欲觅和人难，只索向、秋虫细语。,6
Ming,叶之芳,别楚生二首 其一,同君楚水别，独向晋陵归。秋叶霜中尽，寒帆海上稀。城荒衰草遍，山远夕阳微。最是添愁处，天边一雁飞。,5
Qing,王定柱,雾行,出滇雪如掌，忍冻踏危石。朔风铦羽镞，瑟缩酸眸射。篮舆薄胜叶，行未具绨帟。闭帘蛰不呻，僵比袁安宅。居人犹墐户，况复朝行客。雪已路转奇，巉槊森戈戟。晴燠蹑其间，险尚撼神魄。如何五里雾，靳放青冥辟。岩壑步步悚，胜概那可迹。冱阴地本偏，终憾沴气积。但惯障阳辉，岂解作农泽？谁能拥彗扫，杲日照短策。坐使煦和亲，晴山入几席。,6
WeiJin,紫玉,歌,南山有鸟，北山张罗。乌既高飞，罗将奈何。意欲从君，谗言孔多。悲结成疹，没命黄垆。命之不造，冤如之何。羽族之长，名为凤凰。一日失雄，三年感伤。虽有众鸟，不为匹双。故见鄙姿，逢君辉光。身远心近，何当暂忘。,0
Tang,吕牧,泾渭扬清浊,泾渭横秦野，逶迤近帝城。二渠通作润，万户映皆清。明晦看殊色，潺湲听一声。岸虚深草掩，波五晓烟轻。御猎思投钓，渔歌好濯缨。合流知禹力，同共到沧瀛。,2
Ming,叶春及,其二,晚入梅花渡，春移菡萏舟。星辰随棹散，河汉抱尊流。说法龙潜听，论诗蚁任浮。济川公等在，吾道已沧洲。,5
Song,陕府知县,戏书僧房窗纸,尔非慧远我非陶，何事窗间酒一瓢。僧野避人聊自醉，卧看风竹影萧萧。,3
Yuan,吴伯庆,挽张伯成,何处重逢说别时，斯文千载尽交期。学怜知己先登早，生愧同庚后死迟。笺疏空令传杜律，志铭谁与继唐碑？寡妻弱子将焉托，节传遗文只益悲。,4
Tang,敦煌作品,十二时,夜半子。镇向凡夫即须去。不如闻早学禅师，一保之身莫空去。,2
Ming,叶权,燕,何幸栖君玳瑁梁，蔷薇花下趁余香。愿教春色年年在，不惜双飞日日忙。,5
Ming,王一鸣,寄高邑赵考功梦白先生,恒相无多路，邮筒苦不传。韩陵高树杪，碣石乱云边。世事添酣睡，高才早弃捐。朔风吹水立，俯仰一潸然。,5
Ming,方应选,嘉树林听鼓琴,十里风烟结紫岑，千年嘉树自成林。白云不碍拿舟路，红叶犹馀覆殿阴。冒雪偶乘王子兴，听琴还解颖师心。清宵寒气淩孤榻，最爱松关闭独深。,5
Yuan,叶懋,其九 铜雀台,炎丘无光冰井冷，老臣侧足窥汉鼎。金仙夜泣玉盘空，铜雀秋飞银汉永。乔公二女俱绝色，可怜不是台中物。赤壁楼船烈火焚，青泥阁道英雄出。西陵草树秋阴阴，分香卖屐愁人心。晴窗泼墨弄书史，断砖残甓犹销沉。,4
Ming,王英,题龙氏龙州书馆,幽居如杜曲，松竹旧时栽。溪路随花入，柴门傍水开。风来书帙散，月出棹歌回。还共王乔辈，吹箫坐紫苔。,5
Qing,水上善,访洞霄宫 其一,欲访飞仙迹，閒来叩石扉。烧丹遗灶冷，捣药夜禽飞。古洞何年辟，高人不可希。相逢多道侣，指点采樵归。,6
Song,丁先民,游洞霄宫,午过青山渡，扬鞭入洞霄。旁观昔隐迹，信步冷泉桥。说简金龙古，仙风道古饶。小轩曾寄宿，秋雨闹芭蕉。,3
Ming,于若瀛,高邮湖,高邮初挂席，波起荡湖村。远水浮天白，孤城过雨昏。柳条依岸断，鸥鸟向人翻。破屋稀烟火，淊淊消客魂。,5
Ming,文徵明,暮春斋居即事三首 其一,经旬寡人事，踪迹小窗前。暝色连残雨，春寒宿野烟。茗杯眠起味，书卷静中缘。零落梅枝瘦，风吹更可怜。,5
NanBei,吴尚野,咏邻女楼上弹琴诗,青楼谁家女，开窗弄碧弦。貌同朝日丽，装竞午花然。一弹哀塞雁，再抚哭春鹃。此情人不会，东风千里传。,1
Yuan,良圭,玉山草堂,传道昆山有草堂，风流不减百花庄。窗前绿竹飞鹦鹉，井上高梧集凤皇。每想对床延孺子，近闻筑室款支郎。乘閒亦欲携樽酒，雪里清江泛野航。,4
Tang,丘光庭,其四,茅鸱茅鸱，无嚍我陵，汝食汝饱，莫我好声，愿弹去汝，来彼仓鹰，来彼仓鹰，祭鸟是徵。,2
Qing,王志鳌,龙泉寺,石径逼青霄，袤延步屣劳。回头千嶂合，仰面一峰高。塔置悬崖峻，亭依古壁牢。上方群动息，泉响自滔滔。,6
Ming,王翃,宫词三首 其一,金雀传餐百尺楼，玉壶催酒醉春游。内中新有良家选，背著君王学打毬。,5
WeiJin,卢谌,其六,妙哉蔓葛，得托樛木。叶不云布，华不星烛。承侔卞和，质非荆璞。眷同尤良，用乏骥騄。,0
Ming,方大猷,南歌子 秋思,蓬鬓惊堆雪，衰容艳拒霜。莫持琼管弄清商，吹得万千林叶、一时黄。谁道春如剪，裁成百样芳。那知秋色是干将，天外群峰处处、割愁肠。,5
Ming,王泽,其二,东度扶桑看日华，却随王母借飙车。夜凉海色平如掌，倒看青天起赤霞。,5
Song,毛直方,其七,溪桥竹边有酒沽，携鱼换酒满葫芦。篷头月上不觉醉，自卷芦叶吹呜呜。,3
NanBei,刘孝绰,侍宴离亭应令诗,轘辕东北望，江汉西南永。羽旗映日移，铙吹临风警。令王悯追送，纚舟宴俄顷。掩袂眺征云，衔杯惜馀景。首燕徒有心，局步何由骋。,1
Song,晚静,句,牛饮芳陂鸦立背，马过秀野蝶随蹄。,3
Song,蜀翁,送熊退斋归武夷,君居建州溪，我住东浙尾。邂逅入壶山，于今几寒暑。平生谭理道，涉猎颇自喜。考击到精玄，我肤君骨髓。君学有根源，君文有规矩。寸步履平实，不知虚浮语。礼废彝伦斁，聋盲数百载。紫阳当日心，谁复为鼓舞。气运未回天，人力不能起。终焉经久功，或慰奔驰苦。读书要适用，行过言犹耻。架空累万辞，先儒已坐此。观君治教篇，农学相资倚。以兹行吾志，万物当得所。奈何人理缪，痛哉时不与。君去将安之，波浪更风雨。武夷高且深，棹歌声未已。朝夕足夷犹，尚友朱夫子。他年见鳌峰，势与此山拟。了却未完书，相逢定何许。,3
Yuan,释良琦,题马公振画竹,马氏白眉者，隐居娄水湍。间将笔五色，醉埽玉竹竿。露重凤毛碧，月明龙气寒。春山归正好，稚子喜相看。,4
WeiJin,孙放,咏《庄子》诗,巨细同一马，物化无常归。修鲲解长鳞，鹏起片云飞。抚翼抟积风，仰凌垂天翚。,0
Yuan,方行,题延陵季子庙诗,延陵怀季子，遗迹古城东。异代丹青在，千年祭祀同。高情思挂剑，远识纪观风。欲问吴封处，苍烟落照中。,4
Tang,邢巨,游春,海岳三峰古，春皇二月寒。绿潭渔子钓，红树美人攀。弱蔓环沙屿，飞花点石关。溪山游未厌，琴酌弄晴湾。,2
Song,王肱,瑞莲桥（即九曲池）,莲桥琢石跨松蹊，满院真香种木樨。欲得淡轩谈寂照，须将明水洗沉迷。云峰黯黯巴猿啸，竹岭苍苍杜宇啼。从此邦人知胜概，为师增贲此招提。,3
Qing,上官周,过小石楼有怀张穆之,罗浮春早淡烟笼，离合由来气自通。荒径乍开晴树绿，啼莺新破晓窗红。奇峰屴崱留名迹，台榭深沈有晋风。惆怅素怀情未已，铁桥人去石楼空。,6
NanBei,王叔之,拟古诗①,客从北方来，言欲到交趾。远行无他货，惟有凤皇子。百金我不欲，千金难为市。谁知岩穴中，箫笙终夜起。,1
Tang,僧文益,睹木平和尚,木平山里人，貌古年复少。相看陌路同，论心秋月皎。怀衲线非蚕，助歌声有鸟。城阙今日来，一讴曾已晓。,2
Song,王令,其九,何处难忘酒，穷才世不知。出门无直道，开口碍当时。白发无端速，青山不忍期。此时无一盏，何以慰忧思。,3
Ming,尤侗,客思,梵刹新凉起薜萝，征衣萧瑟问如何。四山古木弹声急，一夜西风蛩语多。芳草似啼垂玉露，美人有梦隔银河。闲将客思题梧叶，翘首天南无雁过。,5
Tang,李嶷,其三 少年行三首（一作少年行三首 二）,侍猎长杨下，承恩更射飞。尘生马影灭，箭落雁行稀。薄暮归随仗，联翩入琐闱。,2
Tang,朱景玄,莲亭,回塘最幽处，拍水小亭开。莫怪阑干湿，鵁鶄夜宿来。,2
Qing,王夫之,其二,杂甸与芳洲，当时不可留。还持流景谢，长遣故心愁。云际仍行药，东皋倦理畴。滔滔属孟夏，骚怨寄灵修。,6
Song,方凤,咏霜叶寄皋羽善父,秋尽吴江道，丹枫树树奇。叶为诗者色，霜乃画之师。望似醉乡近，疑犹花事迟。停云俄在念，倚杖未归时。,3
Song,刁衎,题义门胡氏华林书院,沙井地多异，华林景最幽。溪声常到枕，山色正含秋。树密苔封径，庭虚月满楼。清癯光累世，高义集名流。孝弟家风贵，儿孙学业优。皇恩特表重，朝达咏扁留。精溢千钟禄，荣过万户侯。宦途惭未息，何日遂经游。,3
NanBei,谢瞻,王抚军庾西阳集别时为豫章太守庾被徵还东诗,祗召旋北京，守官反南服。方舟析旧知，对筵旷明牧。举觞矜饮饯，指途念出宿。来晨无定端，别晷有成速。颓阳照通津，夕阴暧平陆。榜人理行舻，輶轩命归仆。分手东城闉，发棹西江隩。离会虽相杂，逝川岂往复。谁谓情可书，尽言非尺牍。,1
Tang,僧皎然,奉酬颜使君真卿见过郭中寺寺无山水之赏故予述其意以荅焉,州西柳家寺，禅舍隐人间。證性轻观水，栖心不买山。履声知客贵，云影悟身闲。彦会前贤事，方今可得攀。,2
Ming,王家屏,太学石鼓歌,我闻周宣狩岐阳，其时中兴王业昌。作诗刻字传永久，辞高二雅文三仓。遗碣累累至今在，鬼护神呵更显晦。自岐徙汴复入燕，幸遭珍重休明代。鸿都石经久已讹，此鼓完好曾不颇。文庙之中戟门畔，几回剔藓为摩挲。固知至宝非容易，合令安顿森严地。今皇文治迈成周，讲求自是词臣事。谁人得比韩愈才，斡旋风云天汉来。惟有岣嵝一片石，千秋万古共崔嵬。,5
Ming,王良佐,九日过九江,一舟西下系垂杨，忽值黄花夹岸香。逢著故人汪太守，九江城里过重阳。,5
Song,王鼎,洪州西山（句）,林泉空有东西路，风月难寻十二家。,3
Qing,王庭,舟夜,岁度西风雨未晴，扁舟徐动暮潮平。不知旅客情何似，夜半寒江听雁声。,6
Tang,僧文炬,偈,小月走烁烁，千落及万落。处处凤离穴，家家种葵藿。,2
Qing,文星瑞,高州洗太夫人庙联,诛欧阳纥，佐陈霸先，功烈著旗常，民奉馨香绵百世；前南越王，后东莞伯，英雄昭史册，天生巾帼共三人。,6
Qing,王玄度,平山堂看荷花,云水无消歇，平堤尚芰荷。棹歌随意往，鸟语不能多。山远迷秦望，天低近汨罗。老僧如旧燕，补屋又来过。,6
Tang,方干,送姚舒下第游蜀,蜀路何迢递，怜君独去游。风烟连北虏，山水似东瓯。九折盘荒坂，重江绕汉州。临邛一壶酒，能遣长卿愁。,2
Tang,李乂,寄胡皓时在南中,徭役苦流滞，风波限溯洄。江流通地骨，山道绕天台。有鸟图南去，无人见北来。闭门沧海曲，云雾待君开。,2
Tang,僧希迁,偈,从来共住不知名，任运相将作摩行。自古上贤犹不识，造次常流岂可明。,2
Yuan,李竹所,过采石,独卧空山五百年，唤醒除是老坡仙。沉香亭北花成土，采石江头月在天。遗迹不妨留狡狯，多情犹自狎婵娟。余生若在开元日，也向长安学醉眠。,4
Yuan,李承休,其二,登临壮气斗峥嵘，卷箔云烟绕彩楹。碧浪破纹鱼竞跃，白沙成篆鸟闲行。笼纱曾挂春池句，杖钺还垂画锦名。撚尽雪髯难下笔，却惭俟喜对弥明。,4
Yuan,李俊民,五哥生日,落落青云器，天然骨骼奇。自从怀橘后，每恨学书迟。同乐怜荆树，相煎笑豆萁。气豪常自许，跃马是男儿。,4
Yuan,丁继道,送汪必大尊师归龙虎山,鹿裘偏耐莫春寒，船上桐江雨脚乾。袖里风雷三尺剑，胸中子午一丸丹。骑龙飞去人应易，化鹤归来事不难。见说乡溪旧仙院，白云终日护松关。,4
Yuan,杜仁杰,雨中寄高无尘,久客饶孤闷，连阴动浃旬。行云应已倦，细雨亦伤频。飘泊嗟吾道，饥寒任此身。人家酒应熟，谁为问南邻。,4
Yuan,方行,陈虚中外史煮石窝,仙人高隐五云边，煮石曾令夜不眠。世上已闻餐玉法，山中休种采芝田。丹炉药与青猿守，瀛海书从白鹤传。歌罢洞庭明月里，祇应微响落中天。,4
Tang,朱景玄,迎风亭,山雨留清气，溪飙送早凉。时回石门步，阶下碧云光。,2
WeiJin,包播,诗,冬日悽惨，玄云蔽天。素冰弥泽，白雪依山。,0
Tang,朱邺,扶桑赋,木临大壑。名曰扶桑。厌洪波之万里。在青帝之一方。受浩气以生成。那伦众木。挺仙才之秀丽。能戴朝阳。尘外风吟。天涯雨泣。山晴而瑞气初动。海晚而潮痕乍湿。几千岁月。标下界之无双。迥拔荣枯。倚高空而独立。雾折烟融。孤光在东。长迎旭日。先得春风。吾将原太极之意。考真宰之功。不产奇异。安分混同。物欲萌焉。我则与三才并起。田云化矣。我则与太朴无穷。卓出古今。莫逾贞固。当乾坤之上位。瞰鱼龙之要路。至若玉漏声残。银蟾影度。收人间之暝色。未遍偫山。耸海底之红轮。先经此树。露戢云惊。珠悬燄生。虽淩厥炽。宁夺兹荣。岂若常材。随大匠之雕刻。自如良辅。契吾君之圣明。巢之者不可得其窥。蠹之者不可得其噬。阳乌象择木之状。晴虹作挂弓之势。名大天下。身高水际。掩彩翠于蟠桃。病亏盈于月桂。非海也不足以容其大。非日也不足以升其高。叶茂而云垂霁景。根深而龙撼惊涛。卑沃焦于尺土。微邓林以秋毫。巨影倒空而漠漠。寒声吹夜以颾颾。灵境难寻。人寰罕测。性欺霜雪。心藏正直。故能齐众甫而据沧溟。永佐东君之德。,2
Ming,尤侗,其二,一井青山下晚汀，萧萧蒲柳望秋零。十三楼上人吹笛，五丈原前夜落星。渔棹绕残深浅渡，雁行排过短长亭。闲来行乐无余事，删得茶经又酒经。,5
WeiJin,曹毗,晋江左宗庙歌十一首 其一 歌高祖宣皇帝,于赫高祖，德协灵符。应运扰乱，厘整天衢。勋格宇宙，化动八区。肃以典刑，陶以玄珠。神石吐瑞，灵芝自敷。肇基天命，道均唐虞。,0
NanBei,阮卓,咏鲁仲连诗,鲁连有高趣，意气本相求。笑罢秦军却，书成燕将愁。聊弃南金赏，方从沧海游。寄言人世客，非君能见留。,1
Qing,王敬铭,试院协一堂联,三条官烛，棘闱辛苦廿年，苟以温饱负平生，斯誓有如江水；一介儒冠，玉署光荣两世，能取文章报恩遇，此行方识庐山。,6
Yuan,方回,其九,细酌浮菖酒，閒吟树蕙文。卖符羞米贼，采药按桐君。壬日近梅溽，午风生草薰。湖航三纪梦，荷盖石榴裙。,4
Ming,丁云鹏,舟次尤溪,客程迷水国，山霭护城闉。岁涉三冬暮，花先十月春。鱼盐通海贩，橘柚落园珍。故旧频劳慰，荒涂未厌贫。,5
Ming,方徵,醉学士歌,词臣献赋蓬莱宫，御前赐燕春融融。驼峰奇味出翠釜，玉瓶泻酒玻璃钟。青毡赐坐列左右，三爵不识貌益恭。金华仙伯年最耄，鹤发垂领明方瞳。中官宣劝令再酌，陡觉眼缬添新红。天颜回顾发微笑，亲禦翰墨挥蛟龙。宝章既成自天降，日月照耀光瞳眬。老臣再拜重感激，一心报国惟公忠。踉跄步出阙门去，皎皎月上龙楼东。史臣彤管会当纪，明良自古欣相逢。,5
WeiJin,桓玄,南林弹诗,散带蹑良驷，挥弹出长林。归翮赴旧栖，乔木转翔禽。轻丸承条源，纤缴截云寻。落羽寻绝响，屡中转应心。,0
Song,方樗,呈吴学士新第落成,一山遥接袅溪水，甲第宏开相府居。燕贺亲朋来落落，翚飞夏屋见渠渠。紫宸清禁功难泯，绿野春林兴有馀。轮奂敢陈张老颂，梁间更看有悬车。,3
Ming,王铎,其五,攀践在幽岑，人间一古林。盘陀窥太始，葱岭割重阴。白雪吹香籁，苍龙隐窟心。冲夷深炼药，渺渺下空音。,5
Yuan,才人,春日田园杂兴,山翁不识时宜甚，犹学渊明裹葛巾。,4
Song,方汝疆,江上晚行,疏云薄日冷吴江，江色芦花共渺茫。四五点山烟霭淡，两三枝桨水云长。游鱼避网惊微浪，幽鹭窥汀下夕阳。兴罢归来更回首，满身明月踏溪霜。,3
Ming,王英,朝回宴李君小馆有怀,欲寄乡书过雁稀，家山长在梦中归。天连楚泽波声远，雪暗交河树影微。每听邻鸡驰晓骑，多乘残月着朝衣。与君退直归偏晚，把酒相看对夕晖。,5
Qing,王志湉,送杨春州之皖,烟水一孤舟，知君作皖游。客心溪碓转，世路布帆浮。弱弟撑家累，衰亲抚稚忧。区区衣食事，奔走入羁愁。,6
WeiJin,王廙,笙赋,其制器也，则取不周之竹，曾城之匏；生悬崖之绝岭，邈崛崒以崇高，延修颈以亢首，厌瑶口之陆离，舞灵蛟之素鳞，衔明珠于带垂。弱舌纸薄，铅锤内藏；合松臈以密际，糅彤丹以发光。金清而玉振。亲昵远游。登山送离，发千里之长思，咏别鹤于路岐。直而不倨，曲而不挑；疏音简节，乐不乃妙。足可以易俗移风，兴洽至教，弘义著于典谟兮，历万代而弥劭。,0
Ming,叶永秀,赠南塘祁君,有客住南塘，门临一镜光。雨馀新水碧，云静晓山苍。丽日开晴嶂，薰风送嫩凉。荷香来砚沼，柳影拂琴床。帘捲红尘隔，窗虚白昼长。依蒲飞翡翠，傍藻戏鸳鸯。踪迹虽韬晦，声华自播扬。勋劳黄纸到，不待晚菘尝。,5
NanBei,陆厥,中山王孺子妾歌二首 其一,未央才人。中山孺子。一笑倾城。一顾倾市。倾城不自美。倾市复为容。愿把陵阳袖。披云望九重。,1
Tang,諲禅师,偈,龙光山顶宝月轮，照耀乾坤烁暗云。尊者不移元一质，千江影现万家春。,2
Song,元绛,怀荆南旧游,去年曾醉海棠丛，闻说新枝发旧红。昨夜梦回花下饮，不知身在玉堂中。,3
Ming,王梦鼐,挽孝烈张公诗,见说艰贞岂偶然，伦常名彝植于天。为亲不惮捐躯殉，骂贼尝留喷血溅。当日英风昏白昼，百年生气奕青编。古云人也谁无死，得死如君洵足贤。,5
Yuan,叶森,蝶恋花 西湖感旧,小院闲春愁几许。目断行云，醉忆曾游处。寂寞而今芳草路。年年绿遍清明雨。花影重帘斜日暮。酒冷香温，幽恨无人顾。一阵东风吹柳絮。又随燕子西泠去。,4
Ming,王文启,姚江会沈尤诸公宴陈元帅楼上,江色娟娟昼雨过，好山青入画楼多。筵开玉帐元戎醉，酒劝金杯小妓歌。落日马嘶烟外柳，嫩凉鸥浴藕心波。相逢冠盖欢娱地，慷慨元龙奈尔何。,5
Tang,僧护国,伤蔡处士（一作杨衡诗）,箧中遗草是琅玕，对此空令洒泪看。三径尚馀行迹在，数萤犹是映书残。晨光不借泉门晓，暝色唯添陇树寒。欲问皇天天更远，有才无命说应难。,2
WeiJin,虞说,兰亭诗（《诗纪》作镇军司马虞说。）,神散宇宙内，形浪濠梁津。寄畅须臾欢，尚想味古人。,0
Qing,于式枚,秦中怀古 其一,六国楼台一炬连，美人钟鼓散如烟。十年运尽初逢鬼，百战功成又学仙。鹑首关河天一梦，龙髯弓剑地三泉。青梧观冷麒麟折，剩有苔花渍血鲜。,6
Tang,令狐德棻,冬日宴于庶子宅各赋一字得趣,高门聊命赏，群英于此遇。放旷山水情，留连文酒趣。夕烟起林兰，霜枝殒庭树。落景虽已倾，归轩幸能驻。,2
Qing,丁兰徵,挽郭嵩焘联,名山大川，还千古精灵之气；皇天后土，鉴平生忠义之心。,6
Ming,王叔承,席上戏赠益卿幼子虎儿,怪是虎头痴，生儿复虎儿。三年声壮伟，二尺骨权奇。见客能觞酒，搴余问草诗。风尘来燕颔，尔辈已堪疑。,5
NanBei,何承天,其六 上陵者篇,上陵者。相追攀。被服纤丽振绮纨。携童幼。升崇峦。南望城阙郁盘桓。王公第。通衢端。高甍华屋列朱轩。临浚谷。掇秋兰。士女悠奕映隰原。指营丘。感牛山。爽鸠既没景君叹。嗟岁聿。逝不还。志气衰沮玄鬓斑。野莽宿。坟土干。顾此累累中心酸。生必死。亦何怨。取乐今日展情欢。,1
Yuan,卜友曾,偶成,雨过疏篁翠欲流，西风吹露冷吴钩。闲庭落下不须埽，官况从来淡似秋。,4
Yuan,方凤,东瓯雪中山茶盛开,海色连蓬岛，同云一望迷。寒花空故故，醉酒只悽悽。卜世无三兆，伤心有五噫。仲宣楼上赋，愁绝不堪题。,4
Song,王纯臣,启至大寨闻擒鬼章捷书上奏喜而为诗,黄城匹马捷音来，且喜洮东破虏回。纵使淮西功第一，未闻生缚七渠魁。,3
Yuan,宋沂,奉饯御史中丞汪公大司徒致仕归陇右,仗引绛驺中执法，镜悬清鉴大司徒。当今天子尊元老，自昔诸侯祖二疏。腊尽挂冠辞北阙，春来供帐出东都。魏舒就第施行马，薛广传家保赐车。德教万民蒙帝赉，王封四世赞皇图。翰蕃方国歌周雅，带砺河山著汉书。燕塞骅骝知故道，陇云鹦鹉识前驱。平泉草木芳华里，终日垂绅拥玉鱼。,4
Qing,方浚师,示子艾十弟,刘家好兄弟，并世琨与舆。奕奕隽朗才，列在西晋书。美玉生蓝田，斯语洵不虚。为学务精一，筑堂题童初。汝当少小日，避乱辞乡闾。一作入赘婿，东望常怆如。忽忽四五载，问讯凭双鱼。田园日以荒，骨肉日以疏。叔母依岭表，思儿少轩渠。虱官我尤恧，扰扰等鸭猪。幸与笔墨亲，砚池含玉蜍。去年喜弟来，开樽倾浮蛆。深恐学久废，离群而索居。但得文史足，岂徒衣食欤。宜兴老鹭洲，家世夸六储。经师兼人师，词章皆绪余。咿唔值静夜，听之乐只且。本根贵培植，枝叶胥芟锄。莫贻博士议，持券空买驴。祖训更勿坠，宝田勤耕畬。阿兄负狂癖，豪气难蠲除。甘处颜巷陋，羞曳侯门裾。笑煞公孙宏，诡服沽清誉。海水自浩瀚，井蛙胡拘墟。两眼镜澄澈，一心云卷舒。所愿既如此，所业敢忽诸。始勤忌终怠，半途慎踟躇。,6
Yuan,安轴,宿龙潭驿,寄宿茅茨下，霜浓洌气严。困来伸病脚，危坐撚疏髯。屋老尘栖壁，窗明月挂檐。心忙眠未稳，斗觉夜厌厌。,4
Tang,李白,望汉阳柳色寄王宰,汉阳江上柳，望客引东枝。树树花如雪，纷纷乱若丝。春风传我意，草木别前知。寄谢弦歌宰，西来定未迟。,2
Song,王存,送程给事知越州,集仙词职琐闱郎，曾领共工使出疆。万里初还辽海节，一麾俄绾会稽章。金环赐带饶新贵，熊轼褰帷过故乡。政事有馀诗笔健，卧龙山直鉴湖光。,3
WeiJin,王羲之,答许询诗 其一,取欢仁智乐，寄畅山水阴。清泠涧下濑，历落松竹林。,0
Song,尹洙,过兴平哭耿傅谏议丧呈经略韩密学,去年使旆西征日，一见称君胆气豪。始信推心待国士，能令视死如鸿毛。从来投笔轻文吏，自此横尸贵尔曹。槐里今朝逢輤旐，依然旧馆一长号。,3
Qing,毛国翰,文衡山万卷书楼图为张晴崖大令作,白藤织笈枵腹守，馋眼无缘照蝌蚪。垂涎胄子对书楼，大笑丹青空复有。如闻琅简出海雾，不许人间借瓻酒。楼上荒荒临水天，楼下嶓嶓长槐柳。三百年来无此作，入幮那识衡山叟。张公好古不知疲，嵬㞦枯云堆二酉。帝遣炎官摄秘籍，手掣金鞭雷电走。尺幅生绡完独存，西华浮空启户牖。祇觉虚无罗检绳，那知胸怀列渊薮。荟萃况归循吏传，湘间籍甚声名久。去岁夏旱湖南饥，禾枯往往填陇亩。贫士有书卖不得，万卷何曾换升斗。今年春耕种入地，幸集流亡鸠户口。看君昔日监门图，风迹还推凤楼手。即今墨绶照昭陵，讲学文翁俱不朽。,6
Ming,左国玑,赠牛都督,北极辞龙朔，西湖隐豹韬。风云变山岳，鱼鸟散波涛。杨柳吹羌笛，荷花照锦袍。醉来看伏石，射虎气犹豪。,5
Yuan,喀尔布哈,题夏禹玉烟江叠嶂图,大江来自岷山远，万里东流几深浅。洪涛巨浪日舂撞，一派西随万山转。万山峨峨翠黛浮，大孤小孤当中流。高城远出武昌树，衰草微连鹦鹉洲。茅屋人家住深岛，鸡犬不闻人迹少。几行归雁日边来，一幅征帆天际小。湘南雨歇秋风清，落木黯淡哀猿声。荆门月出夜潮长，九疑山碧秋云横。我生自是优游者，足迹何曾半天下。长江万里欲神游，却喜今朝见图画。图画再展未得休，似有模糊寒具浮。只恐通仙忽飞去，惊绝当年痴虎头。,4
Song,方岳,其十,我爱山居好，畦蔬手自耘。鸟声穿户过，鹤唳隔村闻。石溜浑如雨，溪船尽是云。烦君谢逋客，不用北山文。,3
Yuan,周砥,五月廿日雨中饮南楼,何许开樽散旅愁，疏帘冰簟水南楼。天边远岫一黄鹄，雨里垂杨双白鸥。閒对故人思故国，不堪归梦阻归舟。东行未见烟尘静，肠断高堂鹤发秋。,4
Yuan,李齐贤,郑泽堂后从军,书生祗白纷，壮志孰如君。旧慕韩司马，今随霍冠军。彩旗翻曙月，画角撼秋云。珍重离亭酒，休辞倒十分。,4
WeiJin,曹睿,善哉行,赫赫大魏。王师徂征。冒暑讨乱。振耀威灵。泛舟黄河。随波潺湲。通渠回越。行路绵绵。彩旄蔽日。旗旒翳天。淫鱼瀺灂。游戏深渊。唯塘泊。从如流。不为单。握扬楚。心惆怅。歌采薇。心绵绵。在淮淝。愿君速节早旋归。,0
Yuan,周南老,其二,四叠新城绕涧隈，剑池池上碧崔嵬。于菟夜吼山灵振，仙鬼哀吟风雨来。,4
Ming,王廷相,寄价夫,与子异乡县，浮云靡定征。何由芳宴展，空尔岁华惊。远水烟霞烂，芳洲杜若生。中原龙卧稳，落日迥含情。,5
Song,包恢,挽陈和仲二首 其一,至宝幢边宝器钟，含光承影状难穷。明明山立千峰表，湛湛鄞清万派中。鍊不回容精匪石，灼无变泽气如虹。谁疑湖海豪犹在，安得楼高更卧龙。,3
Yuan,王祯,蟠车,绩纺功才毕，蟠纑得此车。行桄运枢臬，交辏寄横叉。宛转荆钗手，周旋里布家。岂知罗绮辈，惟务拨琵琶。,4
Ming,方九叙,同诸子游灵隐寺夜宿涧西房,厌喧慕幽栖，惜阴耽夕憩。梵宇枕山阿，层峦延远睇。水石互清华，松篁纷蔽翳。缘涧荫芳椒，依岩构禅砌。岚翠罨檐牙，灵籁响云际。暧暧日将颓，凄凄风且曀。稍觉朝欢阑，还因宵赏滞。高阁谢尘嚣，流泉澄梦寐。况复偶羊何，宁须狎支惠。尚子欣远游，嵇康慵作吏。苟非贤达人，讵知身似寄。,5
Ming,丁克仁,又寄栗甫 其一,一人之下百官上，居宠思危矢靡他。毫忽变生君所讲，须臾静处起风波。,5
Yuan,狄君厚,鹊踏枝,比及垒起基阶。立起梁材。百姓每冻饿死的尸。成山握盖。那座摘星楼兴工了数载。不曾动分毫府库资财。,4
Ming,王宾,吴女墓,眼看家国把眉颦，无奈芳年病损身。歌里分明人听说，苦猜侬意是怀春。,5
Yuan,吴昌龄,醉扶归,俺和他一去蕊珠宫。同戏百花丛。报与你个二月春雷鱼化龙饮了那三杯御酒珍珠瓮。四下𥚃旌旄簇拥。准备着五花骢缓向天街鞚。,4
Qing,尤怡,记得,曲尘微漾薄寒天，脉脉情怀似去年。记得兰桡送君去，东风新柳板桥边。,6
Ming,包节,夏日雨后过陈园,选胜遵郊郭，冲泥试杖藜。溪承新瀑水，山挂欲晴霓。看竹人先至，穿花鸟自迷。笑予来几度，才识小亭西。,5
WeiJin,张华,其二,秦人不窥兵。赵胜南诅楚。乃与毛遂行。黄歇北适秦。太子还入荆。美哉游侠士。何以尚四卿。我则异于是。好古师老彭。,0
Qing,丁惠康,寓斋鼓琴涉意成咏 其一,逸豫谢尘事，廓落鲜馀欢。丝桐张高秋，绕指鸣哀弹。急弦无懦响，寡和含凄酸。咏叹复沉吟，不觉夜向阑。先民赜忧患，所托匪一端。当歌发忾叹，闻乐集汍澜。讵徒伊郁感，知音良独难。贤圣不可作，惝恍摧心肝。朱弦何疏越，一唱遗三叹。,6
Song,尹焞,其二,晓来雨过槐阴润，午霁风摇麦浪寒。自愧此身徒扰扰，未知何处可偷安。,3
Song,方翥,宿钓溪,茅檐寂寞住人稀，落日逢迎宿酒旗。梦觉五更山月上，溪边人语钓船移。,3
NanBei,沈炯,从驾送军诗,惟尧称乃武，轩后号神兵。吊民资智勇，治乱属师贞。我群膺宝业，历驾视前英。蒲海方无浪，夷山未有平。星光下结旆，剑气上舒精。云开万里彻，日丽晨川明。抚鼓山灵应，诏跸水祗惊。,1
Tang,丘为,竹下残雪,一点消未尽，孤月在竹阴。晴光夜转莹，寒气晓仍深。还对读书牖，且关乘兴心。已能依此地，终不傍瑶琴。,2
Yuan,李致远,么篇,我将这一匙饭口内挑。孩儿在牢门外叫了几遭。我为甚两下𥚃自量度徕叫科云：爹爹。正末唱：。孩儿我可也刚应的一声。猛呛了。做喷史进身上科：唱：展污了你衣服便休嗔闹。告兄弟可怜见且耽饶。,4
Yuan,王彝,狮子林十四首 其一 狮子峰,昔年清凉山，燄燄金毛赤。来此自何年，苍然化为石。,4
Qing,王尔烈,来鹤亭,襄平城郭近山垠，丁令归时华表存。五刹不闻留姓字，千年何独觅儿孙。灵波渺渺云烟幻，僧塔累累草树繁。谁共青山不生灭，鹤来应为问真源。,6
NanBei,无名氏,其十二 白纻篇大雅,在心曰志发言诗，声成于文被管丝。手舞足蹈欣泰时，移风易俗王化基。琴角挥韵白云舒，箫韶协音神凤来。拊击和节咏在初，章曲乍毕情有馀。文同轨一道德行，国靖民和礼乐成。四县庭响美勋英，八列陛唱贵人声。舞饰丽华乐容工，罗裳映日袂随风。金翠列辉蕙麝丰，淑姿秀体允帝衷。,1
Yuan,孔思吉,题破窗风雨图为刘性初先生赋,寓馆临苕水，清吟破寂寥。轩窗秋淡淡，风雨夜潇潇。研沼沾应湿，书衣乱欲飘。晓来佳客至，留话且停桡。,4
Yuan,李道纯,其五,自得身心定，凝神固气精。身闲超有漏，心寂证无生。乌兔从来去，乾坤任变更。廓然无所碍，独露大光明。,4
Qing,王元翊,其二,一点青燐蜀岭幽，忠魂泣月夜啾啾。行人每向山前过，拂面惊沙恨未休。,6
Yuan,宋濂,登岱,岧峣泰岳拄苍穹，万壑千岩一径通。象纬平临青帝观，云光长绕碧霞宫。凌晨云漫天涯白，子夜晴摇海日红。玉露金茎应咫尺，举头霄汉思偏雄。,4
Qing,毛莹,浣溪沙 偶兴,六曲朱阑映碧纱。小庭花落又开花。风光随分趁些些。酒债已偿犹带尾，情缘欲断忽生芽。好裁白苧按红牙。,6
Song,王化基,送僧归护国寺 其二,岿然傍势浙江东，不羡金庭第一峰。法境常清五十里，妙莲今现几千重。清凉解洗枝头露，变现能飞钵底龙。平日旧游今复到，苍崖邃谷抱长松。,3
Qing,九岩中达,题佚 其二,东方君子国风清，文武兼全致太平。请看日光山上月，不分昼夜古今明。,6
WeiJin,云林右英夫人,其十九 右英吟,陵波越沧浪，忽然造金山。四顾终日游，罕我云中人。,0
Ming,方孟式,舟雨,水天凝一色，野涨隔林溶。兰棹排惊浪，渔蓑钓晚钟。刀环流只影，木叶淡秋容。云掩荒村小，山头泼墨浓。,5
Tang,王渐,五言同乔父君游茅溪兰若一首,松柏江头寺，寅缘胜虎溪。水云晴过慢，沙鹭湿飞低。兰若曾岩抱，旃檀画阁齐。褰帷双树北，行道一灯西。落日催轩骑，秋城限鼓鼙。临川兴不尽，真赏寄丹梯。,2
Qing,丁玮,其四,望秋蒲柳不胜嗟，零落难将气节夸。饶有岁寒岩壑侣，苍松翠竹古梅花。,6
Ming,王绅,赠祝少卿,仗策辕门日，才猷著契丹。是非天意在，得失我心安。宠极承新命，时来复旧官。伫看龙种盛，色别似云攒。,5
Tang,僧处真,偈,一片凝然光灿烂，拟意追寻卒难见。炳然掷著豁人情，大事分明皆总办。是快活，无系绊，万两黄金终不换。任地千圣出头来，从是向渠影中现。,2
Ming,王衡,雨中徐州道上,乡山看在眼，愁向暮山生。驿舍清明雨，人烟芒砀城。花飞急流尽，云起大河平。一路茫茫白，归心乱旅程。,5
Yuan,王圭,其四,莫道禅扉小，幽人旧此巢。结跏馀石蹬，飞锡想林梢。自喜遗尘鞅，非因问贡包。诗成留岁月，醉墨洒泉坳。,4
Yuan,李思衍,寄江西魏按察,双气光收紫气沈，六丝辔动使华临。寒生柏府风霜面，清照梅花玉雪心。一道秋江澄浊浪，千厓晓色破顽阴。水天霞鹜吟情逸，只恐商家要作霖。,4
Yuan,周棐,送南台察掾张志学赴都,蓬莱宫阙五云间，天上群仙集佩环。珥笔每同花下散，玉珂时听月中还。清秋幕府芙蓉静，白日门屏獬豸閒。浩荡天风吹鹤驭，春朝入觐紫宸班。,4
Yuan,元好问,感事,壮事本无取，老谋何所成？人皆传已死，吾亦厌馀生。潦倒封侯骨，淹留混俗情。百年堪一笑，辛苦惜虚名。,4
Ming,丁镛,月峰留题,青山碧树一重重，偶尔看云到月峰。却悔尘缘消未尽，不能长听上方钟。,5
WeiJin,僧支遁,咏八日诗三首 其一,大块挥冥枢，昭昭两仪映。万品诞游华，澄清凝玄圣。释迦乘虚会，圆神秀机正。交养卫恬和，灵知溜性命。动为务下尸，寂为无中镜。,0
Ming,文震亨,其三,秦淮冬尽不堪观，桃叶官舟阁浅滩。一夜渡头春水到，家家重漆赤阑干。,5
Yuan,王结,泗滨堂为盖善长赋,乘槎溯河源，昆崙高不极。扬舲浮沅湘，重华阻灵觌。兴言游汗漫，千里一瞬息。灵氛䜣吉占，岁晏果何适。遄归泗水滨，筑堂俯晴碧。优游弦诵馀，燕坐俨澄寂。川流映天光，翔泳咸自得。悠悠千载心，寥寥竟难识。,4
WeiJin,夏侯湛,周诗,既殷斯虔，仰说洪恩。夕定晨省，奉朝侍昏。宵中告退，鸡鸣在门。孳孳恭诲，夙夜是敦。,0
Ming,王慎中,南郊夏行二首 其一,路转妨旌折，桥平度马齐。风花一水静，烟柳万家迷。目极心逾远，朋高酒共携。前寻还有径，应是武陵溪。,5
Qing,王昙,玛瑙坡迟晓山三日不至,玛瑙坡前树，鸠巢足当家。主情如燕子，客思是杨花。斗笠遮山雨，魁鞋趁水霞。马声空自去，春艇数鱼虾。,6
Ming,王慎中,其二,候转三阳泰，天周一纪分。纬缠占聚景，日表应重轮。建寅夏时历，王正鲁史文。鸿恩将瑞气，四国奉欢欣。,5
Ming,尹根寿,挽高峰奇明彦 其一,学绝东隅久，微言赖讲明。更连汾水绪，争仰泰山名。卷里穷千古，天涯忽九京。悲风振林壑，空复涕纵横。,5
Tang,李憕,奉和圣制从蓬莱向兴庆阁道中留春雨中春望之作应制,别馆春还淑气催，三宫路转凤皇台。云飞北阙轻阴散，雨歇南山积翠来。御柳遥随天仗发，林花不待晓风开。已知圣泽深无限，更喜年芳入睿才。,2
Yuan,吴彻,西山夜雨,莫厌西山夜雨多，也应添起洞庭波。东风肯与周郎便，直上金陵奏凯歌。,4
Yuan,冷谦,题燕肃山水庵,依稀庐岳高僧舍，彷佛商山隐者家。我亦抱琴来谷口，白云深处拾松花。,4
Song,方士繇,其二,几酌碧筒陪笑咏。,3
Qing,王国宪,挽张之洞联,数历朝宰辅，无此勋猷，自督两广督两江督两湖而入赞纶扉，学业事功，当代群称新建伯；救大局忧危，实兼创守，合图文襄靳文襄左文襄之同心经世，易名赐谥，哭公泪堕岘山碑。,6
Yuan,吴真人,上升花,紧锁心猿，悟光阴尘世，百年遄速。下手顿修元本，真灵此日，要住行屋。居家坑堑，先须跳将身己，使令孤宿。静无触。气财色酒，一齐须逐。俗景般般绝欲。更舍尽爷娘，共妻骨肉。自在逍遥，落魄清闲，认取里头金玉。璚英蕊，花心动，放香味、满空馥郁。异光簇。祥光灿烂，结成仙曲。,4
Ming,尹世观,次俛仰亭韵（朴世𤎱） 其一,旧迹埋尘九地幽，独馀华搆枕山头。当年题揭诗篇富，今日分留物色稠。竹保贞姿青万个，松含古态碧千秋。登临不觉斜阳尽，徙倚危栏散客愁。,5
Qing,毛莹,转应曲 过沈若一斋中,来此。来此。投刺醉乡可矣。床头扑鼻香浮。纵使无肴也留。留也。留也。且举大瓢饮者。,6
Yuan,贝琼,其四 合涧桥（飞来峰下）,横水东西落，幽人日夜过。宛宛龙赴壑，隐隐鹊填河。缅想赤城路，潜通沧海波。远公不送客，芳草涧边多。,4
Song,王戬,题紫箨寺,竹山绝顶古招提，境异相将竺国齐。灵鹫雄吞台岳小，瑞峰高压斗牛低。云深石怪宜猿隐，水静林幽乐鸟啼。见说当年封紫箨，只因丹凤此中栖。,3
Qing,王猷定,看月,日见海天低，夜见海风苦。海水浴天时，星辰皆作雨。惟月下海中，百道金光聚。波响月可听，波来月可取。试问山中人，月来几寒暑。,6
Ming,丁鹤年,赠济古舟,久留句践国，同寓给孤园。聊发溪头笑，何殊石上魂。卧云秋对榻，敲月夜过门。愿奉三乘法，常依两足尊。,5
Qing,毛莹,鹊桥仙 闰七夕,银河无梗，鹊桥重家驾，异数欣逢此际。七囊何意再停梭，却徼幸、羲和弛辔。佳期望外，幽欢梦里，缱绻比前还倍。匆匆密约转情浓，又安得、来年引例。,6
WeiJin,李颙,离思篇,烈烈寒气严，寥寥天宇清。,0
Yuan,周棐,次陈彦博编修雨中见怀,泽国仍多雨，溪流没两涯。墟烟迷小市，泥草乱空阶。蕴藉诗中意，苍茫病里怀。明朝晴色好，对话两情谐。,4
Tang,白居易,招王质夫（自此后诗为盩厔尉时作）,濯足云水客，折腰簪笏身。諠闲迹相背，十里别经旬。忽因乘逸兴，莫惜访嚣尘。窗前故栽竹，与君为主人。,2
Ming,王懋明,同鸿山公游吴尚宝水云居（时吴复宦京师）,公子高标抗俗氛，翠微开馆坐氤氲。回塘暗引荆溪水，虚阁常蒸玉洞云。花隐房栊春不去，席依松竹昼疑曛。主人却有家山胜，鹤怨空岩讵忍闻。,5
WeiJin,应璩,其十一,野田何纷纷，城郭何落落。埋冢嫁娶家，皆是商旅客。丧侧食不饱，酒肉纷狼籍。,0
Tang,于休烈,送贺秘监归会稽诗,飞名紫府内，抗手白云乡。道与松乔匹，荣辞园绮行。夫君既鹤驾，幼子复霓裳。少别留宸藻，东南归路光。,2
Song,孔武仲,宝丰仓秋纳三首 其三,县阔人饶稼，秋成众乐租。精粗验丹白，亿万起锱铢。足趼谁先到，尻高或妄呼。何当寄军令，供亿黑山隅。,3
Yuan,僧梵琦,其二,绝域秋风草，殊方使客还。河冲秦日塞，地接汉时关。万古悲青冢，兼程过黑山。从容陪国论，咫尺近天颜。,4
Ming,王政,奉送白翁老堂翁老先生荣归,共识星辰曳履声，荷囊忽谢起归旌。东山巳隐三朝望，北阙还期一德赓。篱菊延年荣晚操，罗兰香国纫芳珩。苍生霖雨思偏笃，旦暮蒲轮想趣迎。,5
Ming,王跂,其二,水际朱陵驿，山颠磴道悬。连峰绿岸外，断雨白鸥前。岩筱垂还起，江云湿亦鲜。可知帆席重，那怪路迁延。,5
Yuan,林魁,南山,丹屿照银河，虹桥卧碧波。寺荒僧住少，林密鸟声多。驿路催宵骑，沙村杂暮歌。山花不知数，作意弄春和。,4
Ming,尹铉,寓兴,吏解抽书至，风和向客来。江山皆旧识，花木总新栽。爱翠行穷壑，怜青醉坐苔。咏怀聊自遣，不是衒诗才。,5
Ming,王泽,李太白像,春殿龙香试䌽毫，诗成夺得锦宫袍。归来笑拥如花妓，卧看蔷薇月上高。,5
WeiJin,曹睿,游魂赋,崆峒丹穴，孤竹北户。沈沦窅冥，岂有所睹。,0
Qing,方还,其六 榆林,榆林四望黄沙际，千里连墩绝塞天。夹道陈兵横套口，长城环堑绕延川。徙边御史筹无缺，折色司农计苟全。此地从来多勇敢，莫教枵腹事鸣弦。,6
Qing,丁榕,浣溪沙,才过清明上巳天。莺喉渐老柳飞绵。东风吹送雨廉纤。懊恼一春愁里过，未曾把酒杏花前。江干闲煞木兰船。,6
Yuan,李寿卿,煞尾,我剑砍的这江边芦苇权遮护。你向这水国龙宫且暂居。急回来灭了楚。那其间到此处。拜你个没半面的恩烈丈夫。我怕不待忍住忍不住痛哭。科叹科：唱：只为我断送了你这渔翁。和那一个抱石投江的浣纱女下。,4
Tang,王希明,其七 东方七宿,箕，四星形状如簸箕。箕下三星名木杵，箕前一黑是糠皮。,2
Tang,成彦雄,夜夜曲,自从君去夜，锦幌孤兰麝。欹枕对银缸，秦筝绿窗下。,2
Yuan,吴全节,题饶氏雨楼,夜梦苍虬绕屋梁，晓看飞雨洒浪浪。润涵琴调清风远，凉入书声白昼长。翠壁凝云流石乳，绿畴翻浪沃金穰。何时剪烛西窗下，却听檐花共醉乡。,4
Yuan,刁震亨,偶题西蓝,云幢雾幄翠阴浓，静荫西蓝百亩宫。冷透轩窗松竹影，香生池沼芰荷风。鸣禽隔叶数声巧，流水穿莎一径通。安得世间清净福，拂衣来作住庵翁。,4
Ming,丁鹤年,慈溪度夏报国寺寄甬东椿上人,一径野云深，僧关閟绿阴。雨腥龙出涧，风劲虎过林。澹泊资禅味，清凉养道心。三生如不昧，石上一来寻。,5
Qing,王秉韬,山居,果是山居好，横斜半向阳。小桥垂片石，新屋竞高墙。陇畔泉通水，耕余竹作仓。稻粱行处茂，终岁任相羊。,6
Ming,叶权,感遇,花暗重门燕绕梁，珠帘高卷郁金堂。香云缥缈来青琐，初日玲珑照宝妆。蜀锦昼长铺翡翠，吴绫春暖卧鸳鸯。含情饮恨风流尽，笑杀罗敷自采桑。,5
Yuan,安轴,至顺二年九月十七日。罢任如京。过顺忠关,杖节入关口，还从此路归。朔风吹列戟，落叶满征衣。未救民间病，宁教国体肥。纵倾东海水，难洗二年非。,4
Yuan,叶谨翁,鹿田庵,忆昨招提宿，空山日欲曛。僧窗听尽雨，樵路踏翻云。秫瓮松华酿，茶泉竹笕分。因君成胜践，飞瀑梦中闻。,4
Yuan,王奕,春晖亭为榉川子赋,昔人念亲心何如，喻彼百草蒙春晖。一川含绿草方长，满地落红春已归。草欲报春春忽改，子欲养亲亲不待。嗟哉物尔人亦然，对草无言泪如海。阳春有脚还复来，今年花谢明年开。慈亲一去不复见，画图空写春风面。榉川有子思报亲，结茅竹亭留白云。亲恩难酬春易过，独倚栏干怨春暮。寄言孝子须惜时，流光暗促亲颜移。春盘荐脆须及早，莫待酒浇坟上草。,4
Tang,白敏中,句,南浦花临水，东楼月映风。,2
Yuan,甘复,晚至陈氏馆,虚烟散华池，高蝉暮声咽。落景对閒眠，新秋入华发。素怀惬幽赏，微飔洒林末。为爱竹间凉，相过步庭月。,4
Qing,于范,减字木兰花 望远,草桥风峭。寸心指点湖山小。九月江南。开遍芦花秋正三。碧天如镜。归鸟一声游子静。又是斜阳。却望姑苏是故乡。,6
Yuan,方凤,宿保安寺,扪萝山径迥，流水石桥分。一雨过秋寺，千峰生暮云。望穷迷野色，沙远见鸥群。烟霭苍茫外，寥寥清磬闻。,4
Yuan,叶友竹,资治通鉴,君鉴君兮臣鉴臣，世间何有败亡人。若还鉴古犹为远，夏后何尝可鉴殷。,4
Yuan,李承休,许司业讳珙作寓物六艺诗。其首篇寓于云。因以名之。次韵奉呈 其一 寓物,油然一片云，出自千寻壁。寸刻送滂沱，群枯苏点滴。往来令电随，变化与龙敌。记取涸中鳞，恩波时一激。,4
Yuan,辛钧,别桂判师生,泮宫不厌数来过，士友相须赖琢磨。乐得英才存教育，愧无俯仰致中和。五年岭海徒涓补，万里云山入浩歌。珍重桂林二三子，一诗聊为叙菁莪。,4
NanBei,韩兰英,为颜氏赋诗,丝竹犹在御，愁人独向隅。弃置将已矣，谁怜微薄躯。,1
Song,方氏,殉节诗,昊天懵懵，四海汹汹。赵氏终衰，妖孽景从。（一章）我生不辰，咨嗟风雨。一木难支，劝君解组。（二章）妾身邀隐，君志尽忠。愿学仲连，甘蹈海东。（三章）举世须眉，何殊巾帼。偏我妇人，尚知报国。（四章）有女贞洁，有男才良。素解大义，不负纲常。（五章）,3
Yuan,尚仲贤,脱布衫,他厮知重不敢抬头。我再相逢争忍凝眸。君子人不念旧恶。小人儿自来悔后。,4
Song,丁黼,寄题不碍云轩二首 其一,杰阁临无地，仙家小洞天。循檐自来往，非雾亦非烟。,3
Ming,大方,六月十六日端礼楼进讲奉教赋诗次缪纪善韵,百二山河重镇雄，金城环绕宛如龙。南楼势插金冥表，东井光连紫极中。书演九畴宣帝范，诗歌二雅正皇风。儒臣进讲思陈戒，敢学扬雄赋汉宫。,5
Qing,王一元,沁园春 睡燕,营罢新巢，王谢堂前，午风正微。为春光澹宕，也如人倦，馀寒料峭，懒逐鹃啼。学得鸳鸯，迷他蛱蝶，交颈雕梁暂息机。酣眠好，喜纤尘不动，稳称双栖。梦中犹自交飞。怪海国、冥冥顷刻归。想乌衣巷口，旧游恍惚，昭阳殿里，往事依稀。掠水还惊，蹴花终幻，可似邯郸去路迷。帘栊畔，被鹦歌唤醒，怨煞斜晖。,6
WeiJin,夏侯淳,怀思赋,何天地之悠长，悼人生之短浅！思纵欲以求欢，苟抑沈以避免。嗟圣王之制作，所以贵夫善善。信循道以从法，何世路之迍蹇。始洁操以迄今，每适道而靡违。思典言以摄事，弗履过而循非。恒战战以矜栗，杜秽衅而防微。敛规节以践迹，冀天鉴之佑诚。勤恭肃以端厉，常苦心而劳形。桑榆掩其薄没，既白首而无成。世务多故，吾固甘夫无为。名不足以为尚，空劳秽以自卑。永无事以安神，故幸殁之无知。,0
Tang,王铎,拟送贺秘监归会稽诗,诏许真人归旧隐，为言海上忆孤峰。宸庭暂别期千岁，野服飘然出九重。华表尚迷丁令鹤，竹陂犹认葛仙龙。自怜弱羽尘埃重，于此无由蹑去踪。,2
Ming,王钝,过直沽,直沽东望海茫茫，北运当年亿万粮。吴地广收新䆉稏，燕云难护旧帆樯。潮生海月人烟静，浪捲秋风水气凉。苇屋野人垂泪说，雕梁画栋久成荒。,5
Ming,王梅,其二,十年莱子服，数口汶阳田。荷筱深山里，衔杯曲水前。春萝摇石月，夕鸟下汀烟。最是论文友，时时诣郑玄。,5
Song,王之望,乙巳四月自都下省欧阳氏姊于封丘时河朔流移满道即事有作寄范觉民,北出都门道，红尘污客襟。号蝉如有意，高柳自成阴。辙乱思良马，林幽慕逸禽。据鞍回首处，愈觉帝阍深。,3
NanBei,萧绎,飞来双白鹤,紫盖学仙成，能令吴市倾。逐舞随疏节，闻琴应别声。集田遥赴影，隔雾近相鸣。时从洛浦渡，飞向辽东城。,1
Yuan,何失,感兴四首 其一,大宝隐于石，哲匠莫覈真。猛虎走四野，尺草岂蔽身。昧者虎不见，投石安足珍。所以卞和泣，千载共沾巾。,4
Yuan,牟巘,水村图,山色浓还淡，孤村水绕之。俗尘飞不到，野老住偏宜。埼岸疏疏柳，茅檐短短篱。小舟攲仄过，便是少陵诗。,4
Ming,王廷陈,寄鸡鸣寺真上人,怅忆远师室，留人一榻深。云霞淹佛日，花鸟散禅林。阁俯春城丽，轩留晚岫阴。烦君招白社，于此谢冠簪。,5
Yuan,朱升,闻仲节至以去年倡酬韵作诗迎之 其一,中溽飞真洒，空令访隐居。来期数日近，别憾一年余。联句星源夜，持觞岩镇墟。清欢成昨梦，尘土上衣裾。,4
Song,方暹,仙人桥石刻,乡村十里少人家，手掬清泉嚼细茶。洞口春深却无酒，故人相赠以桃花。,3
Yuan,宇文公谅,西湖竹枝词六首 其一,赤栏桥低官柳斜，粉墙短短阿谁家？女郎恰抱琵琶出，早有小船来卖花。,4
Yuan,朱德润,三月十八日卧病感怀,卧病兼旬忤物机，梦游蓬岛欲心飞。无心缩地忧行役，有意谈天畏是非。流水点红桃雨霁，长林迸绿笋芽肥。便须再约坡仙去，为觅还山旧羽衣。,4
Tang,李益,入南山至全师兰若,木陨水归壑，寂然无念心。南行有真子，被褐息山阴。石路瑶草散，松门寒景深。吾师亦何爱，自起定中吟。,2
Yuan,周南老,吊幽独君,阒乎山之幽，玄扃閟羁独。嗟尔长夜魂，愁共哀猿哭。衷情见于辞，隐石句堪读。形化神不留，奚啻同朽木。冥冥既飘散，胡为未忘欲。犹知念所亲，身百其可赎。,4
NanBei,王融,其四 采菱曲,炎光销玉殿，凉风吹凤楼。雕辎傃平隰，朱棹泊安流。金华妆翠羽，鹢首画飞舟。荆姬采菱曲，越女江南讴。腾声翻叶静，发响谷云浮。良时时一遇，佳人难再求。,1
Yuan,卞思义,西津渡,西津渡口望瓜洲，候吏欢迎使客舟。天堑已无南北限，江流不尽古今愁。云连巨舰来湖口，风送残潮过石头。驿舍题诗满东壁，重来还忆去年秋。,4
Yuan,僧克新,荅苏昌龄学士见寄,端居久佩息心铭，坐对中庭春草青。身后文章归哲匠，世间功业付英灵。饭馀倚竹云千亩，定起焚香月一亭。珍重玉堂苏太史，耽书如醉几时醒。,4
Qing,王策,小秦王 其一 归燕,补垒衔泥记旧家，空梁惜别语周遮。小楼人倚斜阳里，未掩轻寒六扇纱。,6
Ming,王微,冬夜,独坐浑无语，含颦应有思。私心自不寐，何事倩君知。,5
Qing,王宪增,挽吴可读联,直以小臣争大计；拼将一死博千秋。,6
Song,方岳,感旧,昔年访月寒溪头，霜高酒劣棱生裘。溪僧辍寝从吾幽，共移不系渔人舟。断崖老木纷金乱，又如蘋藻𣶬清流。鹤骨浸烦风露忧，妙语满地无人收。,3
Tang,王勃,郊兴,空园歌独酌，春日赋闲居。泽兰侵小径，河柳覆长渠。雨去花光湿，风归叶影疏。山人不惜醉，唯畏绿尊虚。,2
Yuan,周霆震,闵陇吟,陇戍通恒代，河关控鲁齐。日经亡国淡，天入战场低。玉帐千羊酪，青郊万马蹄。悲歌频劝酒，送客去安西。,4
Song,靓禅师,溺溪流,春天一夜雨霶𩃱，添得溪流意气多。刚把山僧推倒却，不知到海后如何。,3
Yuan,毛直方,其三,得鱼穿柳持上溪，溪村杳杳屋稀稀。莫怪渔翁头易白，去年买鱼人又非。,4
Ming,平显,奉国公大人,路入分茅是伞圆，梦迷铜柱瘴云边。铁衣触暑应三捷，䌽杖鞭春又一年。公子上京婚阀阅，将军南海战楼船。好音计待朝天使，定及新正进表笺。,5
Qing,僧元璟,一览楼,未放九峰舟，先登一览楼。天清鹤孤唳，地尽海东流。佛土由来净，神仙不易求。松风和梵籁，涤荡客中愁。,6
Ming,尹瑾,赠宾峰号,莲花开并五云头，日与高人结素游。风月静连尘外榻，画图青入海边楼。镐京陵阜陪同宴，唐室蓬瀛宠贵侯。自古有情犹喜好，几多仁寿得同俦。,5
NanBei,僧宝志,其五,日南午，四大身中无价宝。阳焰空华不肯抛，作意修行转辛苦。不曾迷，莫求悟，任你朝阳几回暮。有相身中无相身，无明路上无生路。,1
Yuan,何景福,秋江旅怀,天低江阔雁行微，独倚危阑送落晖。绚日金丸橙橘熟，飞霜银缕鳜鲈肥。莼香自可呼村酒，枫落谁能问客衣。何日束装同买棹，片帆东过子陵矶。,4
Yuan,李思衍,上雷御史,台上栖乌颤晓寒，朱帘云静楚天宽。星芒摇动龙阿剑，霜气横陈廌角冠。苦透柏心风力劲，清临梅影雪痕乾。浑源闻有传家谱，夜露心香借易看。,4
Qing,丁之翘,百字令 冬夜冯洁士大行招同，五长、峨白、元锡、月川、镜如集饮寓巷,群贤毕至，恰围炉促膝，寒冬风物。板屋三间僧院冷，人倚蒲团半壁。劈兰阄题，分笺染翰，竞吐阳春雪。看君用意不虚，今代诗杰。最是黄菊花残，双螯斗酒，高兴还频发。笑指墙东千个竹，烟里夕阳明灭。画阁谁家，箫声清婉，袅袅歌如发。醉中分手，树头犹挂残月。,6
Ming,王阜,题山水小景,大山突兀气势豪，小山罗列如涌涛。回峰逶迤接林麓，白云不动秋天高。何人一棹山阴兴，三尺吟筇骨中净。金沙宝树寒殿开，瑶草玉枝秋阁迥。迢迢嘉遁凌碧岑，芳亭潇洒似山阴。呼童晓扫青苔径，拂石时横绿绮琴。高山流水多佳趣，悠悠永托知音遇。千龄鹤发独鸣皋，半夜啼乌思反哺。高音古意扬清芬，考槃不与人间闻。老夫未遂幽栖志，愿借青山一片云。,5
Yuan,冉琇,秦吉了,有鸟秦吉了，鸣声一何悲。自言承主恩，十载供提携。雕笼闭羽翼，系之双华丝。一朝不终惠，零落投荒夷。自伤去汉土，岂不怀南枝。诚堪利主家，生死不敢辞。努力万里风，寄此长相思。,4
NanBei,萧悫,听琴诗,洞门凉气满，闲馆夕阴生。弦随流水急，调杂秋风清。掩抑朝飞弄，凄断夜啼声。至人齐物我，持此悦高情。,1
Ming,王若之,登云门山,削壁巍巍插混茫，横穿规窦矞云翔。疑开阊阖临寰宇，总使氤氲遍上方。岱岳西来延秀色，沧溟东合泛流光。漫言鬼斧残灵异，孕毓千年正未央。,5
Qing,王时亮,游山归途作,回首山中路，茫茫烟欲封。前村数点火，远寺一声钟。棹响冰生渡，林明雪压松。定知今夜梦，犹自绕诸峰。,6
Yuan,吴哲,七夕漫成,乌鹊梁成岁一过，灵风此夕度鸣珂。鸾钗再合骈金股，牛渚重来失素波。巧落人间征应少，愁归天上别离多。回车月黯无消息，香雾云鬟奈尔何。,4
WeiJin,嵇含,悦晴诗,劲风归巽林，玄云起重基。朝霞炙琼树，夕影映玉芝。翔凤晞轻翮，应龙曝纤鬐。百谷偃而立，大木颠复持。,0
Qing,孔毓玑,龙山寺,谢却篮舆跨涧行，芒鞋沾湿似新晴。放眸惊见飞龙势，盥手欣闻漱玉声。洞壑留云微有迹，石崖抽树半无名。扶筇直上烟深处，螺髻重重拥化城。,6
Tang,敦煌人作品,其五 渥洼池天马咏,渥洼为小海，伊昔献龙媒。花里牵丝去，云间曳练来。胜骧走天阙，灭没下章台。一入重泉底，千金市不回。,2
Ming,王玉峰,水底鱼,鞭梢指处。把徐州四面围。把徐州四面围下小生领兵上。,5
Qing,王伯勉,游香山寺,落日满香山，禅门倍觉闲。莲花疑海上，法雨渺云间。修竹森丹观，流泉汇碧湾。上方钟欲静，尘虑一时删。,6
Ming,丁克仁,次罗先生韵。兼寄具相国栗甫①,山林隐逸忝宾兴，易易仓官愧不能。早捷巍科兼武略，两贤材品几千层。,5
Tang,王熊,其二,平生共风月，倏忽间山川。不期交淡水，暂得款忘年。兴逸方罢钓，帆开欲解船。离心若危旆，朝夕为君悬。,2
NanBei,徐陵,其二,洛阳驰道上，春日起尘埃。濯龙望如雾，河桥渡似雷。闻珂知马蹀，傍幰见甍开。相看不得语，密意眼中来。,1
Tang,毛熙震,浣溪沙 其一,春暮黄莺下砌前，水精帘影露珠悬，绮霞低映晚晴天。弱柳万条垂翠带，残红满地碎香钿，蕙风飘荡散轻烟。,2
NanBei,鲍照,采桑,季春梅始落，女工事蚕作。采桑淇洧间，还戏上宫阁。早蒲时结阴，晚篁初解箨。蔼蔼雾满闺，融融景盈幕。乳燕逐草虫，巢蜂拾花萼。是节最暄妍，佳服又新烁。绵叹对迥途，扬歌弄场藿。抽琴试抒思，荐佩果成托。承君郢中美，服义久心诺。卫风古愉艳，郑俗旧浮薄。灵愿悲渡湘，宓赋笑瀍洛。盛明难重来，渊意为谁涸。君其且调弦，桂酒妾行酌。,1
Yuan,周砥,孝常西斋守岁读王临川除夜寄舍弟诗爱其词致清远因用其韵各赋一首,残雪半窗春意动，馀香一榻夜忘眠。灯前对酒须今夕，客里题诗尚旧年。风竹萧萧还自语，寒梅的的竟谁怜。知君剩有沧浪趣，待得秋风上钓船。,4
Tang,王表,清明日登城春望寄大夫使君,春城闲望爱晴天，何处风光不眼前。寒食花开千树雪，清明日出万家烟。兴来促席唯同舍，醉后狂歌尽少年。闻说莺啼却惆怅，诗成不见谢临川。,2
NanBei,刘昶,断句诗,白云满鄣来，黄尘暗天起。关山四面绝，故乡几千里。,1
Tang,僧缘密,其十 提纲商量,若欲正提纲，直须大地荒。欲来冲雪刃，不免露锋铓。,2
NanBei,朱孝廉,白雪曲,凝云没霄汉，从风飞且散。联翩下幽谷，徘徊依井干。既兴楚客谣，亦动周王叹。所恨轻寒早，不迨阳春旦。,1
Tang,白云仙人,其五 望仙草,春生草铺烟，未上摘望仙。伏朱砂作汁，结汞汞便乾。,2
WeiJin,辛萧,菊花颂,英英丽草，禀气灵和。春茂翠叶，秋曜金华。布濩高原，蔓衍陵阿。阳芳吐馥，载芬载葩。爰采爰拾，投之醇酒。御于王公，以介眉寿。服之延年，佩之黄考。文园宾客，乃用不朽。,0
Ming,王润,其二,雁拖秋影动金飙，隔树钩帘一叶飘。身在河汾多少思，青山云掩玉人遥。,5
Yuan,僧圆至,送才上人再往湖南,近闻归又出，何事迫身忙。春路晴犹滑，山亭晚更长。竹枯湘泪尽，花发楚魂香。旧日曾行处，因君思不忘。,4
Qing,方维甸,寄怀,横塘春涨接江波，一舸凌风可暂过。郭外好山如有待，座中名士恨无多。閒邀野客寻松菊，并载佳人出苧萝。相约莫愁湖上去，扣舷同和竹枝歌。,6
Qing,王烻,大清河舟行,一棹无行李，容与旷渺间。水平赴堤阔，天远引帆闲。小憩篷栖燕，孤明沙立鹇。却看车马客，尘土满征颜。,6
Ming,王纶,果老岭,悟入元机变化多，蹇驴几度踏云过。分明岭上留仙迹，千载宁知真赝何。,5
Yuan,方道睿,送李中父使征东,使华东望白岩城，驷乘骎骎道路迎。凤历远颁周正朔，鸡林增重汉科名。橐金辞赠还家近，宫锦承恩拜母荣。最喜不烦司马檄，扶桑万里海波清。,4
Song,王庭圭,和葛德济见怀,愤气蟠胸久，开谈音吐鸿。云山初阔别，樽酒忆相逢。暮草黏僧屐，晴江理钓篷。闲居诗句僻，祗自咏家风。,3
Yuan,王行,次韵沈学庵閒居杂兴三首 其一,庭户无尘杂，轩楹净埽除。炉烟消晚坐，帘日照晨梳。清逸吟边兴，骞腾醉里书。时看问奇者，来觅子云居。,4
Ming,公一扬,蒙山,芙蓉千叠绕银河，秀出东蒙翠不磨。好是春来新雨过，石华香结白云多。,5
Yuan,吾丘衍,初月,初月浮新彩，秋清过雨沾。含辉犹脉脉，凝望极纤纤。玉兔知何处，金钩忽上帘。西山彩霞外，容易别高檐。,4
NanBei,王韶之,其十八,惟永初，德丕显。齐七政，敷五典。彝伦序，洪化阐。王泽流，太平始。树声教，明皇纪。和灵只，恭明祀。衍景祚，膺嘉祉。,1
Yuan,吴师尹,宋丞相信国公上巳诗,崖山云寒海舟覆，六载孤臣老燕狱。东风杜宇三月三，五云望断春芜绿。墨花煌煌五十六，写出江南愁万斛。当时下笔眼如虎，日落天低鬼神哭。扬帆昔走仪真船，手持鳌柱擎南天。间关岭海血洒檄，回首家国随飞烟。六宫粉黛黄埃里，汉火无烟吹不起。全躯肯效褚渊生，嚼舌甘为杲卿死。蓟门碧草春悽悽，为官不换西山薇。哀吟一曲肝肠裂，劲气万丈蛟龙飞。当年恨杀葛岭贼，恨不刳心饮其血。堂堂忠义行宇宙，白日青天照遗墨。再拜酬公金屈卮，有酒不读兰亭诗。,4
WeiJin,僧支遁,其二,三悔启前朝，双忏暨中夕。鸣禽戒朗旦，备礼寝玄役。萧索庭宾离，飘遥随风适。踟蹰歧路嵎，挥手谢内析。轻轩驰中田，习习陵电击。息心投佯步，零零振金策。引领望征人，怅恨孤思积。咄矣形非我，物外固已寂。吟咏归虚房，守真玩幽赜。虽非一往游，且以闲自释。,0
Ming,王镛,水竹居为朱克恭赋,碧水澄潭自作洲，琅玕多种屋东头。旋烧新笋当茶灶，时斫嘉鱼上钓舟。客至好从明月饮，居閒何必五湖游。我家旧在梅溪上，遥忆清风度早秋。,5
Qing,于成龙,代兄忆弟,天光黯澹雁行斜，断续行云映远霞。太乙吹藜颠出火，蠹鱼蚀字腹生花。素琴悬壁宫声合，青草当庭春意赊。太史于今瞻紫气，德星应集我荀家。,6
Qing,方长华,挽黄玉贤联,家国愤同伸，倘论淮将班中，当行出色；忧虞身竟殒，记取观音桥畔，异域孤忠。,6
WeiJin,苏彦,芙渠赋,伟芙蓉之菡萏，耀炜烨之丹花。舒红采于绿沼，映的皪于朱霞。,0
Tang,朱少端,送空海上人朝谒后归日本,禅客祖州来，中华谒帝回。腾空犹振锡，过海来浮杯。佛法逢人授，天书到国开。归程数万里，归国信悠哉。,2
Ming,王猷定,螺川早发,月落秋山晓，城头鼓角停。长江流剩梦，孤棹拨残星。露湿鸥衣白，天光雁字青。苍茫回首望，海岳一孤亭。,5
Yuan,僧行端,送方上人西蜀省亲,道本绝方所，随缘触处真。家乡元不远，父子即非亲。径藓粘轻策，江华拂净巾。东吴与西蜀，曾不间纤尘。,4
Ming,王野,征夫怨,黄云白草没燕山，百战空存两鬓斑。不识征夫三十万，几人生入玉门关。,5
Ming,王翃,自感,穷老心还拙，衰年鬓复斑。文章身后事，丘垄梦中山。遂欲东浮海，不然西出关。桃源如可问，但去莫须还。,5
Ming,王世懋,建阳道中夜行口号,悔将名姓挂词场，老去传经意转忙。岁事惯从行色尽，宵征偏觉畏途长。春前响急知溪畔，雨外灯微识建阳。潦倒若为持自解，武夷山好荔枝香。,5
NanBei,李骞,赠亲友,幽栖多暇日，总驾萃荒坰。南瞻带宫雉，北睇拒畦瀛。流水时将末，悬炭渐云轻。寒风率已厉，秋水寂无声。层阴蔽长野，冻雨暗穷汀。侣浴浮还没，孤飞息且惊。三褫俄终岁，一丸曾未营。闲居同洛涘，归身款武城。稍旅原思藋，坐梦尹勤荆。监河爱斗水，苏子惜馀明。益州达友趣，廷尉辩交情。岂若忻蓬荜，收志偶沈冥。,1
Qing,王图炳,咏史,洙泗无暖席，齐梁无停轨。吾道大可为，斯人讵可避。闭户与缨冠，出处须易地。贞元有韩公，读书尚其志。唐士太披猖，淫靡沿六季。独自抱遗经，卓哉不朽事！抵排二氏言，周情兼孔思。凤跃钧韶鸣，气象庶几似。当其未遇时，皇皇出载贽。拂骨尚欲烧，鳄鱼尚欲制。岂其百炼刚，绕指顿柔脆。三上宰相书，谁识艰难意。汝曹不自量，嗤点何容易。撼树在蚍蜉，当辙笑螳臂。,6
Tang,宋之问,奉和立春日侍宴内出剪䌽花应制,金阁妆新杏，琼筵弄绮梅。人间都未识，天上忽先开。蝶绕香丝住，蜂怜艳粉回。今年春色早，应为剪刀催。,2
Yuan,无名氏,宣城民哭邑令,公来何其迟，公去何其速。使我宣城民，何以遂生育？,4
Song,王仲嶷,句 其一,白发衰天癸，丹砂养地丁。,3
Song,王令,代人送常州张卿挂冠,清优四皓官，潇洒二疏颜。直道空华发，明时独买山。如闻元老议，尚恐软轮还。谁是尘埃者，清风合自攀。,3
Qing,尹宾汤,十六夜复集李上舍琯朗一篑山房,撰杖春风得屡陪，仍寻芳径到山隈。花如冶女明妆待，客似游鱼逐队来。今夜姮娥虽步懒，昨宵弦管尚声催。闻君宿瓮坭初坼，跋履凭教酩酊回。,6
Ming,方维仪,寄山东何大方伯夫人之广西,机丝吴缟隔江东，百粤云峰天汉中。水到湘滩思已别，文留钴鉧梦还通。凤巢凿玉真双美，龙洞成霖满太空。迢递五千家莫问，音书何处托离鸿。,5
Tang,李乂,奉和七夕两仪殿会宴应制,桂宫明月夜，兰殿起秋风。云汉弥年阻，星筵此夕同。倏来疑有处，旋去已成空。睿作钧天响，魂飞在梦中。,2
NanBei,陆倕,赠任昉诗,和风杂美气，下有真人游。壮矣荀文若，贤哉陈太丘。今则兰台聚，万古信为俦。任君本达识，张子复清修。既有绝尘到，复见黄中刘。,1
Qing,王霖,望金山,乾坤放眼昔登临，坐阅东流赴海深。千古江山风月我，百年身世去来今。波涛卷尽英雄恨，樯橹摧残老病心。输与住庵元长老，妙高台上听潮音。,6
Ming,王叔杲,闻雁,凉风起天末，孤雁独南翔。揽衣步庭除，仰视明月光。举酒属宾朋，欢宴夜未央。忆昔事远游，客居易水阳。迢迢望天末，郁郁思故乡。噭噭聆飞雁，零零沾衣裳。感之一怀注，恻焉弃椒觞。往事不可陈，终夜徒悲伤。,5
Song,王中立,遗閒閒赵公,寄与閒閒傲浪仙，枉随诗酒堕凡缘。黄尘遮断来时路，不到蓬山五百年。,3
Qing,王士禄,晚晴,鸣雨作还止，萧然开晚晴。雄风凉大壑，雌霓贯秋城。台送遥山碧，窗添夕照明。长空闻雁语，怊怅故园声。,6
Qing,王刚,其四,万树桐花次第栽，世间到处是天台。郎今未了邯郸梦，且待黄粱熟后来。,6
Tang,王绩,过郑处士山庄二首 其一,凿溪南浦曲，栽树北岩阿。野膳调藜荏，山衣缉薜萝。钓潭因旧迹，樵路起新歌。欲知幽赏处，青青松桂多。,2
Tang,僧护国,山中寄王员外,为问幽兰桂，空山复若何。芬芳终有分，采折更谁过。望在轩阶近，恩沾雨露多。移居傥得地，长愿接琼柯。,2
Qing,王紫绶,其二,高枕加餐二十秋，炙鸡絮酒冷松楸。凭将夫子呼杨震，不见藐孤哭邓攸。生死情难忘北面，往来路易恸西州。树头何必千金剑，岁岁为添土一抔。,6
Qing,文星瑞,珠江春泛,冶游风景似江南，佳节欣逢三月三。千队红妆万枝桨，桃花春水白鹅潭。,6
Ming,尹安性,失题,万事休相问，逢君只醉吟。空庭秋后菊，憔悴亦伤心。,5
Ming,于范,双调望江南 秋怅,流水去，帆影楚天低。潮落吴江秋月冷，云连芳草故园迷。望断小桥西。红日澹，烟雨晚霏霏。蓟北鸟来空有泪，首阳人远漫生薇。倚槛且徘徊。,5
Song,逍遥子,其四,蚁窠得意从渠计，螳翳忘言息我机。寒尽山庵无历日，野花啼鸟又春归。,3
Yuan,叶颙,和张仲达客苏州春暮览古韵,异国逢春暮，惊心对日西。湖生吴水冷，云压楚山低。老树风霜古，荒城烟雨迷。夫差旧台馆，花落鹧鸪啼。,4
Qing,王沣,挽彭玉麟联,海上旧随旌，回首斗山如昨日；天南新折柱，怆怀京国起悲风。,6
NanBei,沈炯,望郢州城诗,魂兮何处返，非死复非仙。坐柯如昨日，石合未淹年。历阳顿成浦，东海果为田。空忆扶风咏，谁见岘山传。世变才良改，时移民物迁。悲哉孙骠骑，悠悠哭彼天。,1
Qing,戈涛,自怀化驿山开路夷达罗旧,遮眼山万重，重重了无异。石磴缘乖崖，棱锷削膂臂。长绳挽崇攀，众力留俯坠。有泉半沮洳，有田尽芜秽。晚宿怀化亭，朝光引征骑。平畴乍轩溪，峻崿如引避。苍翠透林间，斜睇翻妩媚。稍舒纡郁怀，遂纵青冥辔。迢遥展流觌，浩荡生遐思。汩汩沅江来，棹讴杂清吹。惜景追前程，长谣慰劳勚。,6
Yuan,仇远,移床诗,莞簟轻轻卷，藤床故故移。暑尘无避处，客舍有凉时。开帐迎风易，钩帘看雨宜。绿阴更清绝，旧竹长新枝。,4
Ming,叶纨纨,浣溪沙,昨夜轻寒透薄罗。晓来微雨忽相过。红英一半已看无。好句漫成嫌未切，那知总为恨难模。日长双黛奈颦何。,5
Yuan,吴志淳,其二,小舟何处问通津，二月东湖柳色新。老向天涯频见画，一枝曾折送行人。,4
Ming,王称,杨柳枝,春光晓渐饶，杨柳暗宫桥。嫩叶凝愁黛，纤枝倦舞腰。祗应悲戍𥴦，那解绾兰桡。更待花如霰，红颜为尔凋。,5
Yuan,汪铢,送何鍊师还山,旧业昭亭下，归来雪满簪。潜鱼脱溪网，老鹤恋云林。风磴松花落，烟畦药蔓深。不知从此去，何日定相寻。,4
NanBei,费昶,其二,君不见人生百年如流电。心中坎壈君不见。我昔初入椒房时。讵减班姬与飞燕。朝逾金梯上凤楼。暮下琼钩息鸾殿。柏梁昼夜香。锦帐自飘飏。笙歌枣下曲。琵琶陌上桑。过蒙恩所赐。馀光曲沾被。既逢阴后不自专。复值程姬有所避。黄河千年始一清。微躯再逢永无议。蛾眉偃月徒自妍。傅粉施朱欲谁为。不如天渊水中鸟。双去双飞长比翅。,1
Ming,王氏（自言宋时人）,秋波媚,流水东回忆故秋，疏雨滴更愁。雁来楚峡，风凄江渚，瘦损轻柔。谁怜绝世娇姿在，斜倚小妆楼。慵窥宝镜，泪悬情眼，怅锁眉头。,5
Ming,王应华,忆旧居梅花,再见寒梅发，江村几度春。柴门山色好，故里忆兹晨。雪尽罗浮曙，花疏烟水匀。何时能策杖，游赏对乡人。,5
Yuan,王永年,赠程刚中,刚中信多奇，吹箫更清绝。有时来往踞山中，窅窅清声云外发。山人不识共观之，何许神仙弄明月。苍龙出海吟寒云，紫凤凌风下丹阙。君家博士真可人，十年结屋松花春。请君夜半发逸响，妙语洒洒开天真。我生所嗜尤奇僻，塞耳不闻筝与笛。兴来开卷为君歌，绕屋松篁撼金石。人生浩荡谁能识，美人欲望终无极。何时携酒吊苏仙，赤壁矶头玩秋色。,4
Tang,僧灵澈,送鉴供奉归蜀宁亲,林间出定恋庭闱，圣主恩深暂许归。双树欲辞金锡冷，四花犹向玉阶飞。梁山拂汉分清境，蜀雪和烟惹翠微。此去不须求䌽服，紫衣全胜老莱衣。,2
Yuan,吴志淳,日湖,玉几东来浮野色，锦溪西下接湖光。道人燕坐心如水，六月荷花镜里香。,4
Song,勾台符,其二,无叶滋春色，有花开晚红。,3
NanBei,何逊,寄江州褚咨议诗,自与君别离，四序纷回薄。分手清江上，念别犹如昨。追忆边城游，奚寻平生乐。俱登巃嵷领，共坐逶迤阁。清吹或忘归，繁文时间作。连镳戏浅草，游幰遵长薄。五载同衣裘，一朝异暌索。夫君颇留滞，骖騑未沃若。伊家从入关，终是填沟壑。早秋正凄怆，馀晖晚销铄。林叶下仍飞，水花披未落。如何隔千里，无由举三爵。因君奏采莲，为余吟别鹤。,1
Song,王诜门客,上王晋卿,几年流落向天涯，万里归来两鬓华。翠袖香残空浥泪，青楼云渺定谁家。佳人已属沙吒利，义士今无古押衙。回首音尘两沉绝，春莺休啭沁园花。,3
Yuan,王守诚,送傅与砺广州教授,京国今多士，君诗独有名。才能诸老荐，辞命远人惊。陆贾惭分橐，终军谢请缨。一官何足浼，三釜亦堪荣。台阁专相待，山川暂远行。且令南海上，文物变风声。,4
Ming,王宗沐,苍梧舟中,忽忽岁云暮，孤行尚客舟。家将万里隔，身岂五湖游。夷杂严宵柝，炎多废薄裘。江声漾嘉月，清影为谁流。,5
Qing,释大成,山居,一株两株老松青，松下结个小茅亭。三日五日来一次，肩荷楖栗手持经。读经读到山月出，听松听罢天落星。适然抛卷松间卧，梦与松根乞茯苓。,6
Song,丁谓,金,莫羡双南美，休贪九牧珍。入怀宁让粟，攫市不防人。越冶模良弼，燕台礼上宾。徒誇满堂富，永胜一经贫。,3
Ming,王越,次韵答马大理天禄,几经破虏战场中，回首微劳总是空。乐水我常惭智者，移山谁不笑愚公。闲来爱饮三杯酒，老去羞谈两石弓。虚负圣恩无以报，葛衣何敢怨凄风。,5
Yuan,岳榆,其二,黄华丹树绕渔庄，锦瑟秋风子夜长。惊起水禽栖不定，背人飞去不成行。,4
Tang,吴士矩,赠元微之（题拟）,永惭沾药犬，多谢出囊锥。,2
Qing,王鹄,晤家月岩兼寄顾莼勺,人日忆故人，题诗寄何处。五夜凄清寒剪烛，三年离别风飘絮。谈诗不倦虎头痴，飞梦难寻虎山路。春风一夕心颜开，旧雨不来新雨来。故人无恙新诗裁，笑谈连襼同徘徊。九载相思故园竹，三径绿寒荒老屋。前年水患忧贵粟，鸿雁嗷嗷髑髅哭。感旧可怜新鬼多，思归并少畸田薄。诗亡影瘦一书生，母病儿殇梦也惊。科名草少英雄死，志气人高鬼蜮瞋。何日壮怀伸，归卧灵岩顶。烟云从画，猿鹤捧茗。狂歌长啸，花香雪冷。红尘变幻渺不知，日与故人醉赋诗。团圆月照真须眉，并无相逢何别离。百年歌舞长于斯，何至海右亭前始相见，同有思乡愁一片。君家痴叔发苍苍，何事冲寒跋涉忙。相逢且尽今朝乐，笑对春风醉百觞。,6
Yuan,释力金,题梅竹双清,孤山不见林君复，借宅空怀王子猷。爱尔双清须赋咏，令人千古想风流。缟衣春梦三更月，翠葆凉声几度秋。莫把琅玕制成笛，虚心应为落花愁。,4
Song,王谹,句,水清居士涧，景好天王刹。,3
WeiJin,陶侃,相风赋,乃有相风之为形也，终日九征。桀然特立，不邪不倾。拟云阁以秀出，晞峻岭于层城。直南端以基址，双崇魏之峣峥。象建木于都广，邈不群而独荣。朴虽小而不巨，何物鲜而功大，眇翩翩以高翔，象离鹍于云际。擢孤茎而特挺，若芙蓉于水裔。若乃华盖警乘，奉引先驱。豹饰在后，葳蕤清路。百僚允则，彰我皇度。,0
Ming,毛会建,回雁峰,山到衡阳尽，峰回雁影稀。更怜归路远，不忍更南飞。,5
Ming,叶纨纨,其二,别酒同倾九日前，谁知此别即千年。疏香阁外黄昏雨，点点苔痕尽黯然。,5
NanBei,陆山才,刻吴阊门诗,田横感义士，韩王报主臣。若为留意气，持寄禹川人。,1
Yuan,何大虚,元日,圣主龙飞肇纪元，野人相贺板扉前。不知颜色老昨日，共说时光强旧年。井口杏花春值雨，墙筐柳叶煖肥烟。长沟缓绕风猗绿，林下鸟犍渐受鞭。,4
Ming,公鼐,其二,青莲如华盖，明珠朝露鲜。风来荷盖侧，珠亦不成圆。,5
Yuan,文藻,其二,芳林幽谷混渔樵，国士筵中肯赴招。天上简书何络绎，云深岛屿自岧峣。诗篇每向閒边写，香篆常于定后烧。宗社人材还可数，惟公玉立耸岩标。,4
Yuan,王都中,题叉鱼亭,昌黎曾此赋叉鱼，披棘寻碑考郡图。重筑草亭存古意，双浮画舫仿西湖。激轮为磨供官费，隔水分塘笑我愚。寄语后来贤太守，相承无似此慵迂。,4
NanBei,虞通之,明堂颂,肃肃明堂，惟国之光。仪天矩地，崇姬润黄。县殷飏辉，服夏擅芳。无斁伊典，有焕斯章。绵绵教枢，翳翳化纪。声沉五都，风晦千祀。我皇蒸哉，追孝创轨。缛宪垂统，光图丽史。宗祀既崇，享配惟馨。六乐荐和，四圭流明。殷殷华海，鉴盥孚诚。庆辉旁烛，休光下盈。,1
WeiJin,庾阐,其二,峥嵘激清崖，蒙笼阴岩岫。咀嚼延六气，俯仰以九周。,0
Ming,丁钺,古城夜月,日落荒城紫雾生，藤萝掩映月增明。秋空独立悲千古，满地寒花一样清。,5
Yuan,危复之,永遇乐,早叶初莺，晚风孤蝶，幽思何限。檐角萦云，阶痕积雨，一夜苔生遍。玉窗闲掩，瑶琴慵理，寂寞水沈烟断。悄无言，春归无觅处，卷帘见双飞燕。风亭泉石，烟林薇蕨，梦绕旧时曾见。江上闲鸥，心盟犹在，分得眠沙半。引觞浮月，飞谈卷雾，莫管愁深欢浅。起来倚阑干，拾得残红一片。,4
Ming,王泽,小游仙三首 其一,中山千日酒初醒，却爱玄都夜景清。起坐天门吹玉笛，月中珠树起秋声。,5
WeiJin,陆云,从事中郎张彦明为中护军奚世都为汲郡太守客将之官大将军崇贤之德既远而厚下之恩又隆非此（应作悲。）离析有感圣皇既蒙引见又宴于后园感鹿鸣之宴乐咏鱼藻之凯歌而作是诗,思文有圣，睿哲配天。功济生黎，道合上玄。休命发挥，有集惟贤。哲彼寤宿，澄此在渊。（一章）济济我士，实播令闻。王曰钦哉，余嘉乃勋。徽音孔硕，惠尔风云。穆此芳烈，肇扬清芬。（二章）肃肃庶僚，祗服宠晖。肇被桃虫，假翼翻飞。出抚邦家，入翔紫微。有命既集，愿言永违。（三章）思乐华堂，云构崇基。公王有酒，薄言飨之。景曜徽芒，芳风咏时。宴尔宾傧，具乐于兹。（四章）亹亹我王，丰恩允臧。我客戾止，饮酒公堂。自彼下僚，聿来有光。悲矣永言，指途逝将。形违殿闼，景附华房。（五章）开国承家，勿用小人。今我圣宰，实蕃斯仁。凌渊龙跃，披林凤振。正直既好，嘉礼式陈。振我远德，归于时民。（六章）,0
Song,僧子兰,河梁晚望二首 其一,水势滔滔不可量，渔舟容易泛沧浪。连山翠霭笼沙溆，白鸟翩翩下夕阳。,3
Yuan,王娇红,其四,屈指光阴又隔春，朱颜枉负一生身。情牵相唤莺声细，肠断无端草色新。露帐银床初破睡，舞衫歌扇总生尘。几回惆怅空悲叹，祇为无情薄倖人。,4
NanBei,沈炯,咏老马诗,昔日从戎阵，流汗几东西。一日驰千里，三丈拔深泥。渡水频伤骨，翻霜屡损蹄。勿言年齿暮，寻途尚不迷。,1
Qing,允礼,碑洞,飞龙氏后史继作，胚胎妍𢒟穷元漠。伐石摩丹示万世，岐阳岣嵝神工错。嬴刘而后何班班，有唐制作留人间。凤翥鸾骞竞翀举，至今落翮成丘山。黉宫前后胪苍碣，或露或覆森森立。窅窱俨如洞壑幽，磊砢半与土花碧。圣经中列崇堂皇，其余篆籀环堵墙。其行隶草各殊势，昭揭日月连星芒。奏置忆自宋元祐，鸿都太学同争购。雪叠溪藤墨凿池，诘朝烟散风驰骤。经石呵护有神灵，诸刻未免随沦冥。或时骊珠抵乌鹊，间用至宝充甃瓴。真迹已遥初拓少，遗文可听埋荒草。我朝加饬守土臣，护视历久仍完好。即今宸翰品入神，一波一折前无邻。唐规晋矩何足数，几暇不废临摹勤。赐书常得窥笔法，奄有百代流风洽。自非博览遍诸家，谁从岩窦穿云峡。朅来奉使剑外行，还辕载历周西京。讲阅事竣启文庙，肃谒先圣观诸生。因得周视碑版处，古气磅礴蛟龙据。剜剔苔藓出节角，别白同异识题署。强半虽从拓本看，雕镌对玩神光完。雅俗妍媸不一例，杰作自诣乾坤端。报命有期遑细剖，往复摩挲难释手。规模鸿笔劖一拳，槐庑庶托长不朽。,6
Song,孔武仲,晚行,客子念家意，远行投驿心。乱鸦争噪晚，宿鸟已归林。渐觉残阳尽，更忧前港深。云师颇知足，久久困狂霖。,3
NanBei,褚翔,雁门太守行,三月杨花合，四月麦秋初。幽州寒食罢，郑国采桑疏。便闻雁门戍，结束事戎车。去岁无霜雪，今年有闰馀。月如弦上弩，星类水中鱼。戎车攻日逐，燕骑荡康居。大宛归善马，小月送降书。寄语闺中妾，勿怨寒床虚。,1
Ming,释大持,其二,僧来逢雨涨，欲以笠为舟。行脚非骑马，安心须牧牛。破村无大树，剩水有清流。衣絮不忧薄，芦花雪满洲。,5
Tang,先汪,题安乐山①,碧峰横倚白云端，隋氏真人化迹残。翠柏不凋龙骨瘦，石泉犹在镜光寒。,2
Ming,大冂,江村夕照图,江村水国幽，云树半含秋。落日晒渔网，凉风吹客舟。香粳黄早刈，硕果熟先收。官税供输外，民歌乐未休。,5
Ming,叶元玉,桐庐会乡同年陈大尹,同榜题名二十年，东西踪迹两茫然。桐江幸与先生会，花县争传大尹贤。豺虎闻风咸敛迹，荒芜得雨尽成田。朝家正有旌贤诏，荐疏行看到日边。,5
Yuan,李元圭,浣花馆,浣花溪在界溪头，爱汝新成小隐幽。日日花閒频洗𧣴，时时柳外更维舟。春风绣幕围歌扇，夜月珠帘控玉钩。倚杖看云双眼豁，功名富贵等浮沤。,4
Tang,丁仙芝,赠朱中书,十年种田滨五湖，十年遭涝尽为芜。频年井税常不足，今年缗钱谁为输。东邻转谷五之利，西邻贩缯日已贵。而我守道不迁业，谁能肯敢效此事。紫微侍郎白虎殿，出入通籍回天眷。晨趋䌽笔柏梁篇，昼出雕盘大官膳。会应怜尔居素约，可即长年守贫贱。,2
NanBei,王锡,大言应令诗,欲游五岳。迫不得申。杖千里之木。鲙横海之鳞。,1
Ming,王逢,洞虚观玩月,独立鬓萧骚，天风吹绮袍。石林秋后薄，香殿月中高。句落丹山凤，神游沧海鳌。仙人渺何所，灵响度云璈。,5
Qing,王懋竑,书座右二章 其一,长堤溃蚁穴，君子慎其微。生平操持力，不敌一念非。波浪浮天阔，漭漭决四围。内省增叹息，已往安可追。,6
Ming,王复,钱塘怀古题仙源云仍家谱,函封仙谱慨前朝，派接天潢世胄遥。九庙已迷梁苑雪，诸陵空倚浙江潮。山中父老今何在，海上王孙不可招。掩卷共君悲丧乱，天涯风雨客魂销。,5
WeiJin,傅巽,蚊赋,水与草其渐茹，育兹孽而蚊。𭉨咮锐于秋毫，刺锯利于芒锥。无胎卵而化孕生，博物翼而能飞。肇孟夏以明起，迄季秋而不衰。众繁炽而无数，动群声而成雷。肆惨毒于有生，乃飧肤体以疗饥。妨农功于南亩，废女工于杼机。,0
Yuan,李序,和胡景云白玉心黄金泪二歌 其一,我有坚白心，凝作方寸璧。与君交结终不移，都邑连城不能易。守灵童子无纤瑕，十年琢削如莲花。金铃珠带玉夭矫，中有七窍流精华。置之灵台缟如雪，相思一夜虹光发。美人千里共月明，直上秋天贯明月。飞神出入洞八荒，璆琳为衣璹为裳。光辉照子丹元府，昆山石烂无相忘。忆君更有和氏目，千载推之置君腹。,4
WeiJin,潘岳,金谷集作诗,王生和鼎实，石子镇海所。亲友各言迈，中心怅有违。保以叙离思，携手游郊畿。朝发晋京阳，夕次金谷湄。回溪萦曲阻，峻阪路威夷。绿池泛淡淡，青柳何依依。滥泉龙鳞澜，激波连珠挥。前庭树沙棠，后园植乌椑。灵囿繁石榴，茂林列芳梨。饮至临华沼，迁坐登隆坻。玄醴染朱颜，但愬杯行迟。扬桴抚灵鼓，箫管清且悲。春荣谁不慕，岁寒良独希。投分寄石友，白首同所归。,0
Tang,李泌,句,青青东门柳，岁晏复憔悴。良弓摧折久，谁识是龙韬。旋沫翻成碧玉池，添酥散出琉璃眼。,2
Song,元勋,题灵岩各景 明心洞,僧房尚闻声，云扃已通步。观身空翠间，宿霭避巾屦。不须蹑回踪，径自通仙路。,3
Yuan,王彝,其十二 问梅阁,窗间月色微，薄雪自风吹。谁得春消息，南枝定北枝。,4
Qing,尤钧,惠山上巳,看花载酒度芳辰，修禊欣逢天气新。山下管弦三月景，水边裙屐六朝人。野桃低亚常妨帽，芳草凄迷欲当裀。莫遣韶华容易去，夜游秉烛未嫌频。,6
Song,毛友,寄陈子高,秋来目送雁南飞，不似春风雁却归。惭愧宜兴老居士，一生只在钓鱼矶。,3
Yuan,孔文卿,村里迓鼓,我不合扶立一人为帝。教万民失望。我不合于家为国。无明夜。将烟尘扫荡。我不合仗手策。凭英勇。占得山河雄壮。镇得四海宁。帝业昌。民心良。则兀的是我请官受赏。,4
Tang,宋人著作中所载唐五代神仙鬼怪诗,贾真人壁间留诗（题拟）,此后不知谁有分，壁间留得上天梯。,2
Song,冥漠子,梅诗,红苞紫萼曾欺雪，素艳清香解动人。自有风传枝上意，肯教蝶见蕊中真。,3
Song,王钦若,其二,春渍苔纹沿石塔，月含松韵杂琴声。,3
Ming,丁鹤年,涵清轩（为慈溪懋上人作）,止水才盈掬，涵空有底宽。玉壶秋影净，金镜晓来寒。落月斜沈白，流霞浅浴丹。上人方宴坐，应向观中看。,5
WeiJin,毌丘俭,答杜挚诗,凤鸟翔京邑，哀鸣有所思。才为圣世出，德音何不怡。八子未际遇，今者遭明时。胡康出垄亩，杨伟无根基。飞腾冲云天，奋迅协光熙。骏骥骨法异，伯乐观知之。但当养羽翮，鸿举必有期。体无纤微疾，安用问良医。联翩轻栖集，还为燕雀嗤。韩众药虽良，恐便不能治。悠悠千里情，薄言答嘉诗。信心感诸中，中实不在辞。,0
Song,方慎言,题灵岩弄月池,偶宿天台白石房，夜深清话月移光。宦游难作重来约，一枕泉声老不忘。,3
Tang,方干,东溪别业寄吉州段郎中,前山含远翠，罗列在窗中。尽日人不到，一尊谁与同。凉随莲叶雨，暑避柳条风。岂分长岑寂，明时有至公。,2
Ming,王中,暮春即事,尘事劳劳两鬓霜，愁将清镜阅年光。磨砻岁月归吟社，捡束生涯入醉乡。草引闲情频怅望，蝶随春梦屡悠扬。觉余一啜茶瓯罢，短笛清风正夕阳。,5
Ming,王知人,瞿塘凝碧,石骨苍苍秋不肥，高岩千丈薜萝衣。花酣滩濑无颜色，猿立黄昏说是非。落落孤怀依梦断，疏疏暮雨傍林飞。苔痕扫破摊书坐，拟对江天理钓矶。,5
Yuan,李惠,其四 溪亭秋月,阴树临溪坐夕曛，寂然人事不相闻。岚光湿袂浑如雨，水气腾空半作云。野枳垂英青鸟拾，山桑成实白猿分。中宵月在松梢顶，筑石方坛礼少君。,4
Qing,孔庆瑚,江岸阻风阴晴不定晚复见月诗以志之,波流迅若驰，船泊转疑退。夕阳挂篷角，水光摇橹背。江面暗潮生，京口群山对。东风扶云行，天半倏如晦。骤雨须臾来，跳珠入船碎。兴阻击楫歌，倦欲欹枕寐。晴云一线明，仿佛得秋意。清声振芦苇，微凉逗衣袂。虫响正未歇，蚊阵时复肆。月影入船窗，窥人人未睡。,6
WeiJin,陆善,长鸣鸡赋,美南鸡之殊伟，察五色之异形，何伺晨之早发，抗长音之逸声。,0
Tang,白行简,归马华山,牧野功成后，周王战马闲。驱驰休伏皂，饮龁任依山。逐日朝仍去，随风暮自还。冰生疑陇坂，叶落似榆关。躞蹀仙峰下，腾骧渭水湾。幸逢时偃武，不复鼓鼙间。,2
Song,方岳,社日次韵 其一,社日神林鼓，丰年处处祈。水痕深浸谷，野烧暖生薇。农务相寻急，吾诗不疗饥。夜长閒扣角，亦喜饭牛肥。,3
Ming,王鸿儒,读东汉外戚传,金貂赫奕侍中家，恩托椒房宠莫涯。连苑高楼临紫陌，倾城名妓按红牙。君王自是光明烛，竖子终为顷刻花。所惜覆车无戒者，青编常遣后人嗟。,5
Ming,方起龙,题赵子昂行书幅,癖有南宫嗜，秘笥珍子昂。花斋亦宝晋，一轴争奇光。走笔惊波发，神韵自非常。有如龙蛟斗，鳞甲怒飞扬。复如公孙舞，剑器拂风霜。平视欧褚辈，超妙埒钟王。岂不进文董，未许列其行。矧以孟郊作，珠玉相辉煌。历载已四百，鬼物护幽藏。神魄中夜动，疑登松雪堂。,5
NanBei,鲍泉,咏剪彩花诗,花生剪刀里，从来讶逼真。风动虽难落，蜂飞欲向人。不知今日后，谁能逆作春。,1
Ming,王跂,喜张公抚至,南山豆可摘，之子远相存。痛惜经年别，详谋达夜樽。砌虫参客语，园草漏灯痕。新句佳堪味，深杯许细论。,5
WeiJin,钟会,其二,掇以纤手，承以轻巾。揉以玉英，纳以朱唇。服之者长生，食之者通神。,0
Ming,王静,凤山秋兴,梧桐摇落早霜清，掩映峰峦纪旧名。佩振风前黄鹤唳，笙吹月下彩鸾鸣。青松谷口寒烟合，红叶山头晚照明。纵使元晖能水墨，白云堆处画难成。,5
Yuan,吴益,静安八咏（录二首） 其一 芦子渡,芦花开上古芦城，一叶舟从野渡横。江月偏于洲上白，水风长作雨来声。雁衔霜干初传箭，龙化冰弦已按筝。惟有渔家邻古寺，夜深灯火隔溪明。,4
Tang,王諲,夜坐看搊筝,调筝夜坐灯光里，却挂罗帷露纤指。朱弦一一声不同，玉柱连连影相似。不知何处学新声，曲曲弹来未睹名。应是石家金谷里，流传未满洛阳城。,2
Song,嵊县令,句,一时分付雪儿歌。,3
Yuan,僧宗衍,题悬厓兰图,居高贵能下，值险在自持。此石或可转，此报终不移。,4
NanBei,张正见,紫骝马,将军入大宛，善马出从戎。影绝乾河上，声流水窟中。似鹿犹依草，如龙欲向空。须还十万里，试为一追风。,1
NanBei,张融,白日歌,白日白日，舒天昭晖。数穷则尽，盛满则衰。,1
NanBei,刘俣,诗,城上草。植根非不高。所恨风霜早。,1
Qing,王睿,送沈一指之任高陵,新除大邑复秦关，左辅仙凫别上班。自按红牙歌白雪，好斟绿蚁写青山。龙门髦士车争御，鹿苑儿童马共攀。两度送君情转切，多因别恨损朱颜。,6
Yuan,周德可,寄远,边风惊枕簟，汉月耿房帷。何处怀人切，停梭见雁时。寒生衣莫寄，瘦尽镜先知。愿子长努力，效忠归未迟。,4
Yuan,朱善,其二,清河五百里，触目兴悠然。客用驴驮物，人驱牛曳船。鱼鲜堪换粟，枣熟不论钱。安得移家住，教儿学种田。,4
Yuan,吴淳,括苍洞,五云深处即蓬莱，岩谷㟏岈十洞开。瑶草丹霞连委羽，桃花流水接天台。斗坛月落鸾笙远，珠馆风清鹤驾回。洞里仙人如有待，春明朝罢早归来。,4
Song,丁逢,其二,鹰扬家世尚精神，授钺宣麻命数新。眷重先帝传禅日，恩除今上继承辰。谋猷合去陪诸老，眉宇重来看万人。约我登楼共秋月，少留不负百年身。,3
Yuan,元本,富春归隐图为铁雅先生赋,小桥流水隔红尘，亦有渔郎解问津。要路只闻收壮士，好山还许住閒人。每思李愿归盘谷，独爱严陵老富春。便拟采芝歌隐曲，白云红树谩为邻。,4
Ming,王嘉谟,古诗,閒云过窗牖，萧絮真可亲。杖藜出门前，幽鸟鸣向人。一夜秋水生，潺湲满四邻。鸟毳林中飞，微雨吹角巾。寥寥还自得，此意谁与论。,5
WeiJin,棘嵩,答杜育诗,矫矫骏足，繁缨朱就。,0
Qing,王维坤,舍弟晚至昭署,破壁坐萤火，空堂鸣马蹄。凉乘文水上，远自剑门西。辛苦怜吾弟，饥寒愧老妻。何期今夜酒，同醉玉绳低。,6
Qing,尤钧,小孤山,秀绝悄凌波，青青滴黛螺。云旗斜日下，沽客待风多。眇眇疑含睇，垂垂欲画娥。彭郎诚漫语，应著送迎歌。,6
Qing,王尔烈,炼魔石（一本题作观炼魔石）,仙人堂下路嵯峨，密树牵衣伛偻过。身到夹峰穿穴蚁，面临圆石乘潮鼍。孤僧打七经风雪，众客参三畏薜萝。岂为炼魔来此地，诗魔翻恐更增多。,6
NanBei,王融,其五 清楚引,平原数千里，飞观郁岧岧。清月囧将曙，浩露零中宵。转叶度沙海，别羽自冰辽。四面通寒色，左右竟严飙。崤渑多榛梗，京索久尘苗。逝钭凭神武，奋剑荡遗妖。,1
Ming,毛奇龄,渡黄河仝王侯服柏肯堂两明府作,淮海南来尽，黄河北去高。百年吾渡此，万里一波涛。落日回樯橹，春风满布袍。相期惭破浪，不敢上君舠。,5
Song,王嗣宗,句,恶人须用大枷枷。,3
Yuan,方行,谢山中惠炭,山木烧馀远寄将，色如玄玉浅含霜。光浮上室三冬煖，气逼寒炉五夜长。吐出葛洪惊满口，吞来豫让岂充肠。从今煨芋岩前客，笑指东风石鼎香。,4
Yuan,李好古,南吕一枝花,黑㳽漫水容沧海宽。高崒峍山势昆崙大。明滴溜冰轮出海角。光灿烂红日转山崖。这日月往来。只山海依然在。弥八方遍九垓。问甚么河汉江淮。是水呵都归大海。,4
Yuan,王旭,其二,气涵云水草堂虚，莎末风来午梦馀。起逐邻翁上船去，藕花深处看叉鱼。,4
Qing,王初桐,济南竹枝词,水郭山村带鹊华，王孙画意两峰霞。春来日日多烟雨，开遍平田黄菜花。,6
Ming,丁熿,书答李愚翁（希颜）,男儿莫重身，自谓视同仁。伊昔汉多士，迄今虞罪人。饥寒忧是末，骨肉哭弥亲。寥落此生事，不须登木晨。,5
Yuan,朱希晦,寄无际老禅,万事不挂服，把茅还盖头。林深从鹿卧，海阔任鸥浮。圆泽三生契，曹溪一宿留。我牵尘业在，衰白总成休。,4
Qing,方象瑛,望雪山①,未是峨眉境，何来入座看。蛮中晴亦雪，徼外暑偏寒。云散千峰白，霜凝万壑丹。鳞鳞望不尽，指点是松潘。,6
Qing,方兆弼,招潘蜀藻,吞声只合闭幽栖，岂有桃花路竟迷。门外经时无犬吠，城头昨夜尚乌啼。儿童自我安榆屑，车马期君践药畦。各具性真谁共识，恨于五夜更闻鸡。,6
Ming,王鸣雷,夜寻容道士,一声山磬静，洞口白云深。偶见鹤飞出，天坛忽在林。水流通涧药，风度隔窗琴。到此亮明月，当空持鉴心。,5
Yuan,王翰,和德安允恭韵,乱离伤别久，愁病入新年。行旆惊戎幕，残经罢讲筵。山河空有恨，桃李漫争妍。马首春风里，期君早著鞭。,4
Ming,王瑛,复碧山吟社志喜,萧条岩构二泉南，腊履重来径自谙。共惜诗坛吟独冷，且登草阁酒同酣。山灵玄想烦挥麈，故老遗踪废讨探。释子尚能谈往事，跏趺日坐石边龛。,5
WeiJin,许穆,诗,微诚因理感，积精洞幽真。斐斐乘云䌽，灵像凭紫烟。眇眇濯圆罗，佛佛驾飞轮。玄翰启曚昧，顾景思自新。,0
Ming,方拱乾,晤林茂之时年八十五矣,群奉丈人行，相看若鼎彝。别时贫到骨，近日老能诗。结客前朝重，遗民后代知。嗟予随仗履，鬓发已如丝。,5
Yuan,杜瑛,邺南城,王气销沈井径荒，北风日夜刮枯桑。羖飞天上河声断，犬吠陵头日色苍。陆地百年沧海变，西陵千古暮云长。呜呜敕勒平川水，寒绕阴山恨未忘。,4
Tang,王毂,鸿门宴,寰海沸兮争战苦，风云愁兮会龙虎。四百年汉欲开基，项庄一剑何虚舞。殊不知人心去暴秦，天意归明主。项王足底踏汉土，席上相看浑未悟。,2
NanBei,韦道逊,晚春宴①,日斜宾馆晚，春轻麦候初。檐暄巢幕燕，池跃戏莲鱼。石声随流响，桐影傍岩疏。谁能千里外，独寄八行书。,1
Ming,叶槩,送同年史郎中随李少保征交阯,将星北阙暂辞朝，远别龙江折柳条。京国昔年同擢第，交州万里独乘轺。谈兵幕府秋风动，草檄辕门瘴雨消。献捷天庭应有日，功名不数霍嫖姚。,5
Qing,方仁渊,壬午正月自瓜洲渡江至丹徒镇即景,日出海门曙，西风送客还。帆樯江上市，楼阁水中山。地势控三楚，涛声撼百蛮。扁舟图画里，天险渡重关。,6
Ming,王浚初,赠大司徒毕老先生得请旋里,上臣经济媲夔龙，岱岳崚嶒世所宗。秉宪久推三独坐，持筹专仗大司农。声驰西北消尘警，政洽东南见赋宾。妙矩最堪群属式，斗边仙履许谁从。,5
Yuan,照鉴,奉谢张蜕庵承旨先生旧赐诗,潞国诗来秘监时，青山入梦早思归。于今喜接期颐寿，还忆江南旧钓矶。,4
Song,孔文仲,四月三十日慈孝寺山亭席上口占送子敦都运待制赴河北,送客城南寺，萧然云水秋。客意在万里，聊作须臾游。昨夜过新雨，清风满梁州。簪裳合俊彦，河图并天球。古来功名人，未就不肯休。譬如凿空使，尚致安石榴。矧今南亩氓，往往东西流。君能安辑之，千仓与万辀。,3
WeiJin,韦诞,其六,践高昌以北眺，临列队之京市。,0
NanBei,王俭,春诗二首 其一,兰生已匝苑，萍开欲半池。轻风摇杂花，细雨乱丛枝。,1
Ming,王佑,望湖亭,吴城高处望湖亭，天影低垂入杳冥。江合东西成巨浸，川分清浊会沧溟。夜寒机杼鸣蛟室，晚霁帆樯集雁汀。颇恨登临情不尽，庐山云掩半边青。,5
Ming,释方泽,送吴山人,落叶满江边，秋风急暮蝉。我思天姥寺，君上洞庭船。束帛丘园少，徵兵泽国连。不知方处士，鍊药几时仙。,5
Ming,文徵明,游治平寺,落日淹游艇，循山小径迂。避喧欣得寺，择胜旋开厨。偃树斜侵磴，横冈远带湖。过春才十日，碧荫已扶疏。,5
Qing,于学谧,惜余春,当时只是望春回，不道春来愁共来。于今最惜残春去，无奈春去愁偏住。我愁不是为春愁，愁在阊阖十二楼。帝阍渺渺凭谁叩，弱水茫茫绝行舟。却从麻姑向东海，卧看沧桑几千载。桑田变尽海中波，一段心情镇常在。我有琢玉连环纽，愿系君恩得长久。我有百炼双吴钩，与君试斩蛟与虬。天高日远难为遇，以暗投人不知处。玉京回首空白云，瑶台别路隔红尘。花前可惜对余春，清歌未了涕沾巾。,6
Qing,王箴舆,立秋后一日雨,乍可秋情隔夜生，风初拂拂雨初清。似将几点芭蕉上，绘出虚堂一种声。,6
Tang,僧子兰,长安早秋,风舞槐花落御沟，终南山色入城秋。门门走马徵兵急，公子笙歌醉玉楼。,2
Yuan,释文信,其三,蹙金麒麟双髻丫，白银作甲弹琵琶。何曾辛苦事蚕织，水口红船长是家。,4
Ming,叶小鸾,捣练子 暮春月夜,春寂寂，月溶溶。落尽红香剩绿浓。明月清风同翠幕，夜深人静小窗空。,5
Qing,仇元善,满江红 读卢忠烈传，用岳武穆韵,剪烛西窗，听秋雨潇潇不歇。闲凭吊，贾庄遗事，感怀忠烈。正气到今留青史，丹心自昔悬明月。赖先生万里作长城，勤王切。狐踪渡，冰和雪，羊房堡，追而灭。自将军去后，金瓯旋缺。百战难销钜鹿恨，千秋犹洒龙泉血。悔当初不斩佞臣头，归天阙。,6
WeiJin,夏侯湛,寒苦谣,惟立冬之初夜，天惨懔以降寒。霜皑皑怪被庭，冰溏瀩于井干。草槭槭以疏叶，木萧萧以零残。松陨叶于翠条，竹摧柯于绿竿。,0
Qing,方鼎锐,温州竹枝词（选四） 其一 大士门,东山祠宇太荒凉，大士门前秋草黄。宰辅声华易销歇，谁从议礼溯平章。,6
Yuan,僧子贤,题顾仲瑛玉山佳处,玉峰佳地小徘徊，霞气丹光接上台。白日山移蓬岛去，紫宫花绕蕊珠开。云边青鸟迎人语，溪上黄童采药回。昭代衣冠非避世，凭轩志笔写仙才。,4
Tang,僧栖蟾,除夜（一作尚颜诗）,九冬三十夜，寒与暖分开。坐到四更后，身添一岁来。鱼灯延腊火，兽炭化春灰。青帝今应老，迎新见几回。,2
Ming,包士瞻,同杨无宰李见澜阁眺,山阁水为屏，窗虚凉自生。风来花有态，春入鸟移声。芳树时垂屋，洪波欲上城。高谈寄寥廓，华烛坐深更。,5
Tang,岑羲,奉和幸安乐公主山庄应制,银榜重楼出雾开，金舆步辇向天来。泉声迥入吹箫曲，山势遥临献寿杯。帝女含笑流飞电，乾文动色象昭回。诚愿北极拱尧日，微臣抃舞咏康哉。,2
Ming,王象晋,缺题,翠袖参差瑞色新，棱嶒老干拥祥云。无边生意包涵厚，满腹珠玑取次陈。,5
Ming,僧文湛,画竹,楚天凉雨昼冥冥，秋景寒生落画屏。我欲截成双凤管，月明吹与海龙听。,5
Qing,丁毓英,庚子中秋,夜静空庭雁唳群，商声偏送枕边闻。无家正值沧桑变，有泪难禁骨肉分。极目乡云侬陟屺，惊心烽火婿从军。那堪又到中秋节，寂寞兰闺万绪纷。,6
Yuan,王玄翰,南山有猛虎,南山有猛虎，欲以赤手屠。山下一老人，见谓尔甚愚。冲冠与裂背，所诧乃匹夫。古来功名士，遐揽王伯图。几先非快意，道远慎前谟。奈此谬其逢，试之诚巳疏。奇中或偶然，再往类难虞。丈夫虽赌命，慷慨易长途。苟无金石坚，何以当变渝。苟无忠诚心，何以涉崎岖。斯言愿三复，敛祍愧弗如。吾行庸可惊，聊取一笑娱。且尽饮斗酒，长揖归衡庐。,4
Yuan,艾性夫,番城晚眺,独眺秋愈远，孤城日渐曛。地平浮楚泽，天阔见吴云。风静渔歌合，波摇雁影分。未应陵谷变，不得问番君。,4
Song,可旻,渔家傲 其二,我佛莲华随步踏。黄金妙相青螺发。因地曾将洪誓发。四十八。众生尽度成菩萨。宫殿红香华影合。宝阶三道琉璃阔。水鸟树林皆念法。声嘈囋。空中零乱天华撒。,3
Yuan,王旭,水调歌头 和张都运李氏柳塘赏荷韵,我爱此塘好，碧水映红蕖。垂杨袅袅烟笼，绿发倩风梳。医却尘埃俗病，唤起沧浪幽兴，怀抱一时舒。更把直钩钓，得意不须鱼。忆当年，吟北渚，醉西湖。兰舟撑入云锦，未必画中如。世事春风一梦，回首欢游安在，烟海隔蓬壶。清赏有今日，题壁记来初。,4
Song,王周,采桑女 其一,渡水采桑归，蚕老催上机。札札得盈尺，轻素何人衣。,3
WeiJin,嵇喜,其四,饰车驻驷。驾言出游。南厉伊渚。北登邙丘。青林华茂。春。,0
Qing,王士禄,绝句,记得佳辰吊汨罗，客怀长昼费销磨。朅来夕院愁如洗，为听兰娘一曲歌。,6
WeiJin,薛莹,答华永先诗,桴鼓常在侧，笔研永欲捐。卷帙不复开，干戈以为权。,0
Song,王俊民,诗一首,寒窗一夜雪，纷纷来朔风。之子动归兴，轻袂飘如蓬。问子何所之，家在济水东。问子何所学，上庠教化宫。行将携老母，寓居学其中。,3
Ming,丁焰,次韵,我怜流落人，支离身尚馀。初以随遇安，渐验夷可居。书史觅精神，抽新补旧疏。六合在度内，充弥识自余。由来酬酢地，心事未必如。可笑世上儒，摘句分鲁鱼。冥行劳墑埴，弃楫舟行湖。不能履其常，事至亘扺梧。为我叩其端，恰侍清欢娱。虚来实而归，庶免为鄙夫。天地傥可凭，岂终吾党吁。虽然我夫子，事业捐诗书。自勉惟可恃，外轻何预欤。久仍山海间，幸不縻身躯。良贵谢浮荣，髭发不觉吾。倚伏是自馀，古来无神巫。,5
Qing,丁澎,送汪舟次检讨奉使册封琉球,孤悬鼊屿海涯间，襟带穷荒控百蛮。已奉春秋知正朔，何年南北并中山？自天宸翰龙鳞动，绕日珠旓豹尾斑。底事皇华念将母，乘风归路指刀环。,6
WeiJin,王劭之,灵寿杖铭,籊籊鲜干，秀彼崇㟽。下泽兰液，上莹芳霄。贞劲内固，鲜粲外昭。耀质灵荟，作珍华朝。杖之身安，越龄松乔。,0
WeiJin,杨戏,其五 马孟起,骠骑奋起，连横合从。首事三秦，保据河、潼。宗计于朝，或异或同。敌以乘衅，家破军亡。乖道反德，托凤攀龙。,0
Yuan,沙可学,其二,独上高城望远郊，雁飞黄叶下萧萧。天旋西极余残照，江涌狂波作莫潮。尘世百年双鬓改，乡关万里一身遥。何由从猎滦河曲，霜冷弓强铁马骄。,4
Yuan,契玉立,潞公轩,极目翔原晋代秋，剪桐封弟自成周。兴亡不镇山河固，今古惟搬岁月流。远树似招行客至，高风犹记昔贤游。徘徊对坐松林晚，万壑奔泉响碧秋。,4
Song,王回,浙江有感,候潮门外浙江西，曾忆浮舟自此归。万古波涛今日是，一身踪迹昔人非。愁侵壮齿头先白，泪入秋风眼易眵。日暮彷徨不能去，连堤疏柳更依依。,3
Song,王钦臣,魏宫弹棋局,邺城台殿付尘埃，玉局依然独未灰。妙手一弹那复得，宝奁当日为谁开。飘零久已抛红子，埋没惟斯近紫苔。此艺不传真可惜，摩挲聊记再看来。,3
Yuan,余阙,长安陌,浩浩长安陌，琼楼夹广廛。鸳鸯御沟上，芍药吹楼前。骏马追韩嫣，金尊约郑虔。功名有时有，且得乐当年。,4
Song,毛直方,其三,得鱼穿柳持上溪，溪村杳杳屋稀稀。莫怪渔翁头易白，去年买鱼人又非。,3
Yuan,王祎,法济精舍分题赋会稽山,东浙佳山水，兹山势孰俦。朝仪曾会禹，祀典尚因周。作镇誇吴越，分缠属斗牛。登高揽今古，千载思悠悠。,4
Qing,王顼龄,初秋遣兴,邸舍幽偏亦我庐，绿葵红蓼足园疏。门稀宾客新闻少，性懒衣裳造请疏。避事莫如千日醉，破闲但有一床书。三年羁旅思归切，尽道山中不易居。,6
Tang,王氏妇,其六,后期杳无约，前恨已相寻。别路无行信，何因得寄心。,2
Yuan,李寿卿,仙吕点绛唇,久镇南方。指麾兵将多雄壮。守着这鄂渚湘江。有多少翻滚滚东流浪。,4
Song,王孝先,题通云亭,小亭高古占城闉，地迥全无一点尘。时有行云自来去，晚来施雨欲留人。,3
Song,王刚中,陈彦臣连静女案判词,佳人才子两相宣，置福端由祸所基。永作夫妻谐汝愿，不劳钻穴隙相窥。,3
Song,王安中,游峰山院,萧寺倚绝壁，高轩凭众芳。僧窗得山翠，茗碗仍花香。眼界写双净，心田增寸凉。陂陀日向夕，村落下牛羊。,3
Yuan,汪炎昶,其二,乾瓦鸣疏雨，虚棂受远风。平生负奇志，此地托微躬。人笑书成癖，吾疑道未穷。数峰青入眼，天际失孤鸿。,4
Yuan,周驰,和郭安道治书韵四首 其一,西风吹起白头波，半夜扁舟掠岸过。不向长桥沽一醉，满天明月奈秋何！,4
Tang,王季友,代贺若（一作枝）令誉赠沈千运,相逢问姓名亦存，别时无子今有孙。山上双松长不改，百家唯有三家村。村南村西车马道，一宿通舟水浩浩。涧中磊磊十里石，河上淤泥种桑麦。平坡冢墓皆我亲，满田主人是旧客。举声酸鼻问同年，十人六七归下泉。分手如何更此地，回头不语泪潸然。,2
Tang,水府君,其四,洞庭风软荻花秋，新没青娥细浪愁。泪滴白蘋君不见，月明江上有轻鸥。,2
Qing,王鸣盛,同沈侍郎暨三吴诸子集蒋君塔影园,江关萧瑟意何如，风雨招邀慰索居。自昔酒人多意气，论交名士半樵渔。洞庭落木清霜候，吴苑疏砧白露初。后夜河桥吟望远，含情好为问双鱼。,6
WeiJin,紫微王夫人,其十六,薄宴尘飙领，代谢缘还归。奚识灵劫期，顾眄令人悲。,0
Qing,王汝骧,黄牛峡,三峡天下奇，黄牛险尤绝。奔腾万里流，磔竖两崖裂。舟从罅隙行，身在古石穴。惊涛殷怒雷，触石喷晴雪。缆牵如蚁进，桡退只一瞥。舟师唤奈何，长篙屡撑折。哀猿数声叫，客子双袖血。到此英雄人，自顾同蠓蠛。生涯抵投荒，轻身计何拙。载咏《小旻》诗，抚心愧前哲。,6
Tang,僧希迁,草庵歌,吾结草庵无宝贝，饭了从容图睡快。成时初见茅草新，破后还将茅草盖。住庵人，镇常在，不属中间与内外。人住处，我不住，世人爱处我不爱。庵虽小，含法界，方丈老人相体解。上乘菩萨信无疑，中下闻之必生怪。问此庵，坏不坏，坏与不坏主元在。不居南北与东西，基上坚牢以为最。青松下，明窗内，玉殿朱楼未为对。纳帔幪头万事休，此时山僧都不会。住此庵，休作解，谁誇铺席图人买。回光返照便归来，廓达灵根非向背。遇祖师，亲训诲，结草为庵莫生退。百年抛却任纵横，摆手便行且无罪。千种言，万般解，祇要交君长不解。欲识庵中不死人，岂离而今遮皮袋。,2
WeiJin,傅玄,朝时篇①,昭昭朝时日，皎皎晨明月。十五入君门，一别终华发。同心忽异离，旷若胡与越。胡越有会时，参辰辽且阔。形影虽仿佛，音声寂无达。纤弦感促柱，触之哀声发。情思如循环，忧来不可遏。涂山有馀恨，诗人咏采葛。蜻蛚吟床下，回风起幽闼。春荣随露落，芙蓉生木末。自伤命不遇，良辰永乖别。已尔可奈何，譬如纨素裂。孤雌翔故巢，流星光景绝。魂神驰万里，甘心要同穴。,0
Yuan,山主,临江仙,南洋海岛观音住，清凉迥出尘寰。迢迢幽邈隔关山。潺潺急溜，无路见慈颜。月照漫漫生瑞彩，风吹浩浩波旋。洪流千里远人间。浪漂云际，凡庶到应难。,4
Ming,王佐,宛陵道中,邻邻石齿漱溪沙，片片青山挂晚霞。鸟道一痕天半落，轻舆扶入紫藤花。,5
Song,包恢,挽吴准斋,朝市逃名利，清明照日边。隆冬霜里柏，盛夏火中莲。纯行浑无玷，嘉言剩有传。归全复何憾，吾党独呼天。,3
Tang,岑参,南楼送卫凭（得归字）,近县多过客，似君诚亦稀。南楼取凉好，便送故人归。鸟向望中灭，雨侵晴处飞。应须乘月去，且为解征衣。,2
NanBei,徐陵,山池应令诗,画舸图仙兽，飞艎挂采斿。榜人事金桨，钓女饰银钩。细萍时带楫，低荷乍入舟。猿啼知谷晚，蝉咽觉山秋。,1
Song,尤袤,德翁有诗再用前韵三首 其一,文章仙伯记仇池，每想横斜竹外枝。未放柔柯攒玉雪，稍看红蒂染燕支。别来望远凭谁寄，老去寻春只恐迟。把酒问花花解语，定应催促要新诗。,3
Tang,王播,淮南游故居感旧酬西川李尚书德裕（一本题作为淮南节度使游故居感旧）,昔年献赋去江湄，今日行春到却悲。三径仅存新竹树，四邻惟见旧孙儿。壁间潜认偷光处，川上宁忘结网时。更见桥边记名姓，始知题柱免人嗤。,2
Qing,王秉恩,次乔左丞见赠韵并简梁按察二首 其一,丱角交亲情意美，新诗远慰罢微官。时危转幸閒居好，性拙翻愁应世难。且喜全家离虎口，敢将生计累猪肝。澄怀不动心如水，肯向东西决素湍。,6
Yuan,安轴,过枫林驿,望烟知有驿，老吏出迎忙。马困溪山远，人稀草树荒。饥鼯缘坏壁，飞雪洒虚堂。王事随吾后，迟留已夕阳。,4
Qing,丁元照,病怀,寒虫秋不死，牖下作悲吟。戚极宵难寐，愁多病易深。残灯孤枕泪，长夜百年心。欲侍双亲去，重泉何处寻。,6
Qing,尤侗,其二,朅来来吊望高台，台上黄金真可哀。一代贤良《卜式传》，千秋流涕贾生才。狺狺多口何为者，衮衮诸公安在哉？燕市遨游今不见，吴门变姓且归来。,6
Song,文彦博,西晋,马圉言虽验，凫毛事亦奇。紫微才遍植，白刃已交驰。星麦应无酒，私蛙尚有糜。铜驼休反袂，何救黍离离。,3
Yuan,王逢,芮庠卿邀费孟霦同知陪酌背孰堂既同晚步口号,罢酒出前楹，霜寒著面轻。林腰烟帛束，天角火锋生。卧木桥通野，疏罾水隔城。宽袍曳筇竹，俱老愧宵征。,4
Ming,王周,赠金龙泉南征两广,昔年捍卫事功优，此日南征赖运筹。三尺龙泉擎日月，六韬虎帐震貔貅。先声已丧夷酋胆，定策将遗楚国休。奏凯归来报明主，麒麟阁上诏封侯。,5
Tang,僧知玄,五岁咏花,花开满树红，花落万枝空。唯馀一孕在，明日定随风。,2
NanBei,周子良,彭先生歌,太霄何冥冥，灵真时下游。命我嚣涂际，采察云中俦。世路多淫浊，真诚不可搜。促驾还陆岭，人间无与酬。,1
Yuan,王彝,济川桥成美贰郡,贰郡下车忧病涉，彩虹依旧壮宣城。向来对面风波隔，今日驱车衽席行。秋水鱼龙惊卧影，中天星斗簇飞甍。他年四海皆康济，应许孤舟野渡横。,4
Ming,王绂,送吕永明复任饶州司税（终西安知府）,与君同里闬，游宦异西东。饶郡久司税，天官初考功。估平常课集，货聚远人通。自此应超擢，休言秩未崇。,5
Song,王沂孙,眉妩 新月,渐新痕悬柳，澹彩穿花，依约破初暝。便有团圆意，深深拜，相逢谁在香径。画眉未稳，料素娥、犹带离恨。最堪爱、一曲银钩小，宝帘挂秋冷。千古盈亏休问。叹慢磨玉斧，难补金镜。太液池犹在，凄凉处、何人重赋清景。故山夜永。试待他、窥户端正。看云外山河，还老尽、桂花影。,3
Yuan,孟潼,挽虞薇山先生,桑梓连云影，抠趋愧互乡。道同志易合，情浃分俱忘。旧梦空流水，高风企惠阳。凝云凄薤露，回首泪沾裳。,4
WeiJin,夏侯淳,弹棋赋,嫌深宇以舒情，遘众艺以广娱。观奇巧之瑰丽，律弹棋之妙殊。局则昆山之宝，华阳之石：或烦蜿龙藻，或分带班驳，或发色玄黄，或皦的鳞白。悉鲁匠之精能，倾工心于雕错。形方隆而应矩，焜煜霞以倏铄。尔乃延良人，洽坐际；隆局施，轻棋列；徐正控，往来必。有中而告憩，相形投巧，左抚右拔。挥纤捐以长邪，因偃掌而发八。陵超逾落，归趣援势。纷交务而踖合，乘流密以遥曳。若乃释正弹，循乱汤。滑石周散势纵横，捭拨捶撇肆应无方。侈若天星之列，闪若流电之光。或擗拍散烂，挥霍便娟；或奋振唐唐，颓水参连。棋单局匮，等分纪残；胜者含和，负者丧颜。惜情娱之未遂，恨白日之微遄。实机艺之端首，固君子之所欢也。,0
Tang,白元鉴,大涤山（题拟）,天坛绝顶山，髣髴翠微间。迹久苔纹碎，云根古木閒。丹成人已去，鹤驾未曾还。犹有箫吹响，时时下旧山。,2
NanBei,谢燮,陇头水,陇坂望咸阳，征人惨思肠。咽流喧断岸，游沫聚飞梁。凫分敛冰彩，虹饮照旗光。试听铙歌曲，唯吟君马黄。,1
Ming,王嘉谟,玉渊潭,玉渊潭上草萋萋，百尺泉声散远溪。垂柳满城山气好，桃花流水夕阳低。,5
Qing,王苏,其三,不分简絜与胡苏，故道谁翻《禹贡》书。田舍薪茭官赋税，山城沙砾古河渠。微波竞走催租吏，积雨难通治粟车。众妙门前重伫立，满衣尘土发萧疏。,6
Ming,王渐逵,其二,洛里经游地，春风烂熳时。采花沿药坞，看竹傍荷池。稚子歌新调，兰桡泛碧漪。联床风雨夜，为尔重相思。,5
Ming,于范,采桑子 閒居,柳梢烟冷秋初透，月满前沟。人在西楼。梦绕天南旧虎丘。一林归鸟啼还又，添得新愁。难寄东流。风落斜江古渡头。,5
Tang,伍乔,宿灊山,一入仙山万虑宽，夜深宁厌倚虚栏。鹤和云影宿高木，人带月光登古坛。芝朮露浓溪坞白，薜萝风起殿廊寒。更陪羽客论真理，不觉初钟叩晓残。,2
Yuan,吴志淳,夏日园中清暑二首 其一,青山地僻车马稀，十载倦游歌《式微》。傍溪卜筑面流水，拂石展簟消炎晖。老翁过从就蔬食，幼女补缀成絺衣。西亭去家苦不远，日暮共逐渔樵归。,4
Ming,王弼,其二,白纡秋瀑势，青削晚峰层。胜地雄千古，私心尽一登。莽深僧识路，崖黑鬼藏灯。激烈思前事，凭高意气增。,5
Yuan,吴昌龄,南宫一枝花,可不道既读孔圣书。那𥚃也必达周公礼。你今日相思容易得。岂不闻饱病可兀的最难医。他从来老老实实。忒软善忒温克。近新来陡恁的。他待学遇云英乞玉的裴航。赋洛神采珠的曹植。,4
Ming,戈镐,寄刘彦炳,征旆遥分苑路西，马蹄春去弋阳溪。相思欲和乌啼曲，一拂瑶弦意总迷。,5
WeiJin,闵鸿,芙蓉赋,乃有芙蓉灵草，载育中川。竦修干以凌波，建绿叶之规圆。灼若夜光之在玄岫，赤若太阳之映朝云。乃有阳文修嫭，倾城之色。扬桂枻而来游，玩英华于水侧。纳嘉实兮倾筐，珥红葩以为饰。感《桃夭》而歌诗，申《关雎》以自敕。嗟留夷与兰芷，听鶗鴂而不鸣。嘉芙蓉之殊伟，托皇居以发英。,0
Qing,于懿,醉花阴,梳裹登楼春起早。新绿池塘草。日日误寻芳，细雨丝风，断续何时了。商量半臂铺绵少。花勒微寒峭。卦里问归期，越是多情，越是多烦恼。,6
Song,王安礼,游集禧中元东轩分题得东字,策马从仙子，探春游帝宫。爱此高尚志，开轩池水东。鸭绿漾残日，树碧留清风。生我潇洒思，超然尘世中。,3
NanBei,高允,王子乔,王少卿。王少卿。超升飞龙翔天庭。遗仪景。云汉酬。光骛电逝忽若浮。骑日月。从列星。跨腾入太。廓逾杳冥。寻元气。出天门。穷览有无穷道根。,1
Qing,王时翔,过戴高士南枝旧寓,短簿祠前路，遗民寄旅魂。谁怜晞发叟，未葬白云村。,6
Song,王素行,赠馆人顾梅山,前朝相补一官归，东海僧传五字诗。今日蒲轮徵不去，逢人笑指鬓边丝。,3
Ming,王凤翎,夏日观莲忆濂溪雅趣 其一,何年白社种青莲，君子堂开俨昔贤。逃暑共寻泉石约，采芳重结水云缘。郫筒香注流霞满，仙掌珠擎湛露圆。三径不知身已隐，尚从濂洛问真诠。,5
Song,方公权,城山拜林艾轩,履斋早岁及朱门，末后通家得艾轩。德义远从王父父，典刑愧忝外孙孙。世无前辈吾安仰，师有传人道始尊。欲问先生游历处，庭前老树或能言。,3
Ming,叶见泰,沧浪渔者歌 其一,雪消江水自天来，江上桃花映水开。钓得活鱼须换酒，白头浪里棹船回。,5
Qing,丁炜,献陵怀古,同姓占封此地嘉，贤王礼乐有光华。当年《大雅》归毛氏，落日遗宫忆汉家。鸦啄残红翻柿叶，雁迷浅碧过蘋花。翛然立马苍茫外，城角秋深起暮笳。,6
Song,王存,史院席上奉和首相吴公原韵,上圣思论著，前言摭绪馀。琼筵初赐醴，石室载䌷书。徽范贻来者，成功念昔欤。欲知开局盛，门拥相君车。,3
Song,毛珝,通之海山楼落成,千寻雉堞一朝兴，五马行庖此落成。地峻鬼神愁设险，楼高星斗听谈兵。霞羞䌽帜依山敛，月斗金杯出海明。更有万堆飞石在，寄声残羯盍魂惊。,3
Ming,王忠孝,东宁友人贻丹荔数十颗有作①,海外何从得异果，于今不见已更年。色香疑自云中落，苞叶宛然旧国迁。好友寄缄嫌少许，老人开箧喜奇缘。馀甘分啖惊新候，遥忆上林红杏天。,5
Yuan,契玉立,罗汉峰,罗汉山攒翠作堆，半空天柱拥如来。九霄人立青云上，笑指昙花玉树开。,4
Yuan,王都中,和彬卿北湖,访古空遗迹，叉鱼旧有亭。苔封荒径绿，草没断碑青。老树根横水，寒芦叶满汀。渔歌何处起，倦客倚栏听。,4
Song,王令,答刘仲美,多谢刘夫子，殷勤寄我编。何时共杯酒，一笑似当年。岁月回霜雪，生涯废简编。终期收晚学，茅屋送归田。,3
WeiJin,卞承之,甘蕉赞,扶疏似树，质则非木。高舒垂荫，异秀延瞩。厥实唯甘，味之无足。,0
Yuan,辛敬,其二 龙潭暮云,清溪驭奔湍，神物出其下。浩劫空浮云，中宵走雷雨。吾尝隐庐阜，飞瀑孤绝处。对此发幽期，长吟度秋浦。,4
Ming,丘道光,江田晓发闻杜鹃,青山如黛绿萝长，风雨潇潇送短航。此去家乡应咫尺，杜鹃何事叫归忙。,5
Yuan,丁复,其八,远郭人烟晓，寒江鱼蟹秋。黄柑金个重，白稻玉精流。辍诵临虚市，亲调进膳羞。亦知官幕府，有子复何忧。,4
Ming,尹明翼,寒歌行,十日寒霜天冻倒，千山净扫水茕波。村畔古松晚云湿，呖耳孤鹤鸣高柯。霰孤钻人过针利，封家姊妹流沙挪。邃阁重裀遮不住，况乃疏篱荚藁窝。蓝缕绽袍弸楮叶，觳觫形骸两袖娑。生怕弹棋指拳曲，犹嫌说书声唏呵。拳曲唏呵奈若何，何当琥珀映叵罗。香气才吞漏喉滑，倏忽满面春风和。铜钱烂头缠腰冷，丢担挑与黄公拖。虽知饮啄有前定，床头如洗涎空沱，休题炙日聊放歌。,5
Yuan,王国器,菩萨蛮 题倪徵君惠麓图,秋声吹碎江南树。正是潇湘肠断处。一片古今愁。荒埼水乱流。披图惊岁月。旧梦何堪说。追忆谩多情。人间无此情。,4
Yuan,昂吉,题丹山,昔人仙去大兰山，台殿空遗石壁间。崖瀑四时飞白雪，溪云长日护玄关。青棂露冷从猿采，仙木风生看虎还。昨夜洞前新雨过，主人留客听潺湲。,4
Ming,方大镇,涂太仆揆宇先生滇中寄书附荅,白云迢递点苍居，十载开心万里馀。枕上西风孤客梦，天涯北雁数行书。黄花并忆漳河赋，绿酒相从上谷车。夷蹠报施无定论，燕山迷望转踟蹰。,5
Tang,僖宗朝北省官,寄兄①,涉江今日恨偏多，援笔长吁欲奈何。倘使泪流西去得，便应添作锦江波。,2
Tang,吴丹,赋得玉水记方流,玉泉何处记，四折水纹浮。润下宁踰矩，居方在上流。映空虚漾漾，涵白净悠悠。影碎疑冲斗，光清耐触舟。圭璋分辨状，沙砾共怀柔。愿赴朝宗日，萦回入御沟。,2
Qing,王夫之,春江古体,春鸟弄芳洲，初英照碧流。晴云捲山入，晓露炫烟浮。昨日宾鸿北，来时木叶秋。湘江连桂岭，瑶草趁新愁。,6
Song,丁偃,试迩英延讲艺,白虎前芳掩，金华旧事轻。天心非不寤，垂意在苍生。,3
Qing,方荫华,和外见赠原韵 其一,春光烂漫去重回，斗转星移岁度催。楼上微闻吹玉笛，花间常愿共金罍。疏梅艳夺三冬雪，爆竹声喧一院雷。风景尊前差可乐，拈毫愧乏谢家才。,6
Qing,王秉恩,次实甫喜晤见赠二首 其一,笹屐翩然集岭南，相看都已鬓毛毵。胜游聊复追馀子，清对他时貌两髯。临水登山村尚健，寻花赌酒我何堪。苍凉旧事浑如梦，海上楼高次第谈。,6
Tang,何光远,答龙女,澹荡春光物象饶，一枝琼艳不胜娇。若能许解相思佩，何羡星天渡鹊桥。,2
Tang,李生,渔家傲 赠萧娘,庭院黄昏人悄悄。两情暗约谁知道。咫尺蓬山难一到。明月照。潜身只得听言笑。特地嗟吁传密耗。芳衷要使郎心表。此际归来愁不少。萦怀抱。卿卿销得人烦恼。,2
Yuan,王翰,游枕烟寺,石磴招提古，松萝暝不分。排云双树转，隔水一钟闻。林影疑残雨，山光倚夕曛。醉来归路远，秋思正纷纷。,4
WeiJin,孙绰,康僧会赞,会公萧瑟，实惟令质。心无近累，情有馀逸。厉此幽夜，振彼尤黜。超然远诣，卓矣高出。,0
Tang,吴融,和集贤相公西溪侍宴观竞渡,片水耸层桥，祥烟霭庆霄。昼花铺广宴，晴电闪飞桡。浪叠摇仙仗，风微定彩标。都人同盛观，不觉在行朝。,2
Ming,王象春,山老鸦,山老鸦，朝东暮还西，过河拾杜梨。日晚腹饱不归去，矰缴已伏河边树。尔腹已饱尔不知，饱人之腹良足悲。,5
Ming,方以智,逍遥洞（在武冈之洞口）,天地一时小，惟馀洞口宽。名山藏日月，野老剩衣冠。石向何人语，春知此岁寒。几家烟火在，题作鹿门看。,5
Ming,叶向高,渡江即事,无嗟风土异，已自邈关河。村舍人烟少，旗亭酒幔多。春寒芳草歇，天阔断鸿过。长路方兹始，微名奈若何。,5
Ming,丁寿岗,挽李府尹（腆）,生涯嗟几许，六十五星霜。奕世貂蝉贵，盈门桂树香。长途行未了，短景逝何忙。赖有丛兰茂，知君永不亡。,5
Yuan,周南老,咏吴桓王墓,城南桓王墓，高冢何穹崇。昔为盗所发，冢开宝气空。孱然一髫孺，挥棰定江东。辟地余千里，义勇日已雄。万岁期永藏，谁能锢幽宫。英雄昔所在，燕麦摇春风。,4
WeiJin,孙该,三公山下神祠赋,南极郁纡，飞龙在天。太一白石，巨灵据山。二后殊位，惟公在焉。下则归云蓬勃，绿水流离。争湍趣戾，冲石会溪。高岸为谷，峣𡸣阻㩻。梗林柰条，逼涂迮蹊。行者息驾，步趾于斯。陟大㟤，登岑冈。逾爽垲，历朝阳。晔华殿之显敞，睹应门之山将将。神衣郁蓊，百堵周乎洞房。进排阊阖，顾眄灵堂。聚楹列峙，丹饰煌煌。千栌浮跂，夭蹻腾骧。累层岌嶪，齐载长梁。敷山藻于前，缀榱槁以采章。文绮雘其纷鳞，洪葩晔以披扬。尔乃逡巡降趾，游坐东厢。日不逮昏，灾燎己光。县宰致祀，嘉旨备详。阴祚显应，遍泽圻疆。普此士女，乐彼丰穰。其乱曰：坤作地势，恒岳吐精。布濩磥硌，上秀太清。三后赞事，两师不宁。有渰凄凄，润我群生。先人谅德，图象垂形，考之旧史，典谟无声。《艺文类聚》七十九，《初学记》十二，《白孔六帖》，,0
Yuan,沈禧,风入松 赏牡丹,寿安新试粲红裳。珍重异寻常。群芳落尽呈娇态，倚栏干、独殿春阳。剩放天香国色，全胜魏紫姚黄。天时人事正相当。日日具壶觞。不妨醉了重教醉，忍孤负、艳质浓芳。明日再携肴核，还来花底徜徉。,4
Ming,方于鲁,璞石席上作,十年不惯出家门，千里来逢故旧存。正值江干春未晚，蒌蒿荻笋煮河豚。,5
Tang,任华,明堂赋,粤若稽古巨唐。千灵累圣。二叶重光。思文烈以宗祀。象天地之圆方。考遗训。建明堂。俯南端之赫赫。㨖北极之锵锵。盘螭黝纠。捧神珠而高翥。游鹍翕习。仰层槛以回翔。星辰出纳于疏牖。虹蜺萦带于轩廊。远而望之。若扶桑吐日生高冈。近而察之。若丛云转盖陵昊苍。屹峥嵘以岑立。漫披离而翼张。其奥秘也。懿濞退槩。灵仙髣髴。肃枚枚以实实。窅眇清爽。日月来往。赫昈昈以煌煌。阶陛嶙峋而分据。栾栌磊落以相望。实造化之难测。非翰墨之所详。吾君正冠冕。垂衣裳。佩玉玺。腰干将。猛簴列。崇牙张。百揆时序。万国来王。敦行尚年。既在南而近夏。贵仁亲族。乃居东而曰阳。中主尊于太室。西导德于总章。务兢兢之孝理。匪晏晏之乐康。然后知向明之位正。随时之教盛。因方备色。乘五运以顺行。选士养贤。崇四学而敷令。岂直若斯而已哉。其宫十二以象辰。行水四周而为海。堂筵楣径。可以见乾坤之筹策。暑往寒来。可以知六九之变改。室也州之数。窗也卦之在。高得黄钟之实。柱悬列星之彩。毕千古之能事。终一人之不宰。至有虞之总期。夏后之太室。殷重屋以五。周太庙以七。伊数君之馀制。各殊途而并逸。虽信美于当年。是无取于今日。别有清河绊鸟。长沙求贽。讨论公玉之图。错综伯喈之议。傥绣桷之有渐。庶青云之可致。,2
Qing,文星瑞,自题厅联,为相为将，为仙为佛，算平生志愿都虚，只两事穿衣吃饭，便了英雄事业；学书学剑，学琴学棋，悔往日精神误用，剩几句打油钉铰，也充名士风流。,6
Qing,方秀卿,题黄鹤楼,谁唤祢生同问月；敢邀杜老共题诗。,6
NanBei,虞羲,见江边竹诗,挺此贞坚性，来树朝夕池。秋波漱下趾，冬雪封上枝。葳蕤防晓露，葱茜集羁雌。含风自飒飒，负雪亦猗猗。金明无异状，玉洞良在斯。但恨非嶰谷，伶伦未见知。,1
Tang,李颀,寄司勋卢员外,流澌腊月下河阳，草色新年发建章。秦地立春传太史，汉宫题柱忆仙郎。归鸿欲度千门雪，侍女新添五夜香。早晚荐雄文似者，故人今已赋长杨。,2
Tang,王梵志,其四,好事须相让，恶事莫相堆。但能辨此意，祸去福招来。,2
Yuan,王翰,送张子方之江西掾史,自脱京华服，知君叹索居。海隅清宦在，天上故人疏。挂壁空长剑，探囊得素书。更陪骢马去，西望复何如。,4
Tang,王梵志,其十二,耶娘行不正，不事任依从。打骂但知默，无应即是能。,2
Yuan,王纶,至正辛丑秋七月十有三日唱和诗得又字,骄阳秋逾炎，廛居苦嚣陋。出郭谢尘鞅，浩气溢宇宙。祗园荫长流，松篁倚天秀。簪履适相从，萍水欣邂逅。主人延客坐，芳情重醇酎。道合犹通门，志洽俨交旧。缅怀风尘际，东西困羁走。馀生获良会，岁月不可又。愿言慎所止，同心契兰臭。日薄嗟易昏，明当睹清昼。,4
Qing,戈元颖,题桃源洞天仙图,兀兀天地内，川壑开烦襟。轩楹芝草长，白云与之深。中有餐霞士，独抚丘中琴。逸侣结遐契，获事心所钦。群族无近状，清泉多好音。山候延晷夕，岫景变阳阴。沧桑易眺听，遥踪寄长林。呼鸾理瑶策，振衣玉山岑。,6
Qing,王钟正,挽张之洞联,为相兼为将，相能救世，将能安边，何期大海星沉，顿失萧曹贤宰辅；有子亦有孙，子已登科，孙已拔萃，惟望德门日盛，敬承姚宋旧家风。,6
Yuan,范梈,步畦,白发荣中将，清晨步菜畦。祇言无所事，宁复有相携？日静闻禽语，泥融散马蹄。读书不解俗，犹自负幽栖。,4
Tang,僧虚中,善卷坛,耕荒凿原时，高趣在希夷。大舜欲逊国，先生空敛眉。五溪清不足，千古美无亏。纵遣亡淳者，何人投所思。,2
WeiJin,刘劭,其五,置酒乎黄华之馆。,0
Ming,王缜,除夕次许启衷同寅韵,客馆不成寐，端居思渺然。人喧分岁夜，春唤上元年。硕果藏生意，涓流积巨川。兴来拚酩酊，还自戒初筵。,5
Song,王靖,句,欲往海上吞鲸鲵。,3
Qing,王奉曾,题常君殉节录,报国仗忠义，不在誇身强。武臣职刀矢，文臣职糇粮。粮存身与存，粮亡身与亡。苟或粮去而身存，是藉寇兵赍盗粱。偷生旦夕大节败，国有典刑难逃藏。于戏常君信堂堂，凛然大节淩秋霜。曩作崇庆牧，逆竖方跳梁。君职在运饷，料理橐与囊。陡然贼至掠我疆，昔岭冲突围豺狼。岂有我粮为贼有，以死拒之庸何伤。须臾骂贼砍数贼，于戏忠义为贼戕。常君死未几，底定论旂常。恤衔观察荫子嗣，居官死贼姓氏扬。我闻建祠浣花侧，忠魂曾否归故乡。,6
Tang,元阳子,其四,黄芽不与世铅同，徒以劳神不见功。虚失光阴生白首，何处悠悠访赤松。,2
Song,毛友,句 其一,长安酒苦贵，蟹初臂著霜。,3
Tang,何筹,唐云居寺故寺主律大德神道碑铭,圆觉真乘，多不能造。吾师正性，尽入其奥。操持净行，契叶流教。意马忘奔，心猿不踔。戒月圆满，律风清凉。白璧无点，明珠有光。利根精进，密行包藏。披暗灯炬，济难舟航。宰寺开经，施财供食。但益勤励，曾无退息。时遵其义，众悦其德。不可思议，多所饶益。法性无灭，色身有移。悲缠上足，追慕先师。既崇灵塔，又立丰碑。遗风馀烈，千古长垂。,2
Yuan,王宥,题云林竹图,堂上娟娟竹，翛然悟澹游。南风时隐几，不复梦洋州。,4
Qing,方维仪,读苏武传,从军老大还，白发生已久。但有汉忠臣，谁怜苏氏妇。,6
Ming,王凤娴,悲感二女遗物 其一 空闺,壁网蛛丝镜网尘，花钿委地不知春。伤心怕见呢喃燕，犹在雕梁觅主人。,5
Yuan,汪士明,送泾县祝教谕归鹅湖,小邑三年一笑归，鹅湖山下有荆扉。因思张翰莼羹美，忘却琴高药泽肥。久客儿应歌陟屺，到家人想下鸣机。每怀朱陆谈经处，牢落空山几夕晖。,4
NanBei,陶弘景,寒夜怨,夜云生。夜鸿惊。凄切嘹唳伤夜情。空山霜满高烟平。铅华沉照帐孤明。寒月微。寒风紧。愁心绝。愁泪尽。情人不胜怨。思来谁能忍。,1
WeiJin,苏耽,苏耽歌,乡原一别，重来事非。甲子不记，陵谷迁移。白骨蔽野，青山旧时。翘足高屋，下见群儿。我是苏仙，弹我何为。翻身云外，却返吾居。,0
Yuan,无名氏,车中女,青青帷幄映彤车，浅露新妆不自遮。绣带垂膺明彩凤，茜罗帕首护云鸦。青夷关外东风柳，丞相园中上日花。亦有携鞭年少者，雕鞍并坐是谁家。,4
Ming,王宠,送陈子鱼游齐云岩,东南饶暑湿，宣歙独高寒。秋色千岩竞，江流一线盘。传香历金阙，扫石拜天坛。道气如君少，真堪蹑紫鸾。,5
Tang,王涯,平戎辞,太白秋高助发兵，长风夜卷虏尘清。男儿解却腰间剑，喜见从王道化平。,2
Yuan,汪炎昶,五月二十三日雷雹大作,午热蒸崖嶂，晡时骤雨来。仍年频见雹，中夏始闻雷。地撼山疑压，林昏鸟误回。吾宁识天意，吟苦自生哀。,4
NanBei,萧纲,雁门太守行三首 其一,轻霜中夜下，黄叶远辞枝。寒苦春难觉，边城秋易知。风急旌旗断，涂长铠马疲。少解孙吴法，家本幽并儿。非关买雁肉，徒劳皇甫规。,1
NanBei,荀昶,拟相逢狭路间,朝发邯郸邑，暮宿井陉间。井陉一何狭，车马不得旋。邂逅相逢值，崎岖交一言。一言不容多，伏轼问君家。君家诚易知，易知复易博。南面平原居，北趣相如阁。飞楼临名都，通门枕华郭。入门无所见，但见双栖鹤。栖鹤数十双，鸳鸯群相追。大兄珥金珰，中兄振缨緌。伏腊一来归，邻里生光辉。小弟无所为，斗鸡东陌逵。大妇织纨绮，中妇缝罗衣。小妇无所作，挟瑟弄音徽。丈人且却坐，梁尘将欲飞。,1
Yuan,甘瑾,读文丞相传,万里胡天泣楚冠，南云归计路漫漫。尚图一旅兴王易，不念孤儿立国难。楼橹海门西日暗，剑歌江介朔风寒。九原负痛遗编在，朔雪残灯掩泪看。,4
Tang,宋家娘子,秦筝怨,玳瑁秦筝里，声声怨别离。只缘多苦调，欲奏泪还垂。妾意如弦直，君心学柱移。暂时停不弄，音调早参差。,2
Yuan,吴复兴,题四御史诗,煌煌明光宫，螭头惟御史。谏诤乃其职，安用论生死。二人同心可断金，何况四人同一心。封章政有回天力，岂料白日愁云阴。雷霆震击无不裂，岂料分为生死别。极知臣罪固当诛，岂料恩波为昭雪。吁嗟往事无复云，但逢芹曝思献君。休言折翼不再举，到底姜桂弥芳辛。死者已为逢与比，不作曹蜍泉下鬼。生者常笑仗下立，谁能孤负南床食。,4
Tang,宋之问,缑山庙,王子宾仙去，飘飖笙鹤飞。徒闻沧海变，不见白云归。天路何其远，人间此会稀。空歌日云暮，霜月渐微微。,2
Yuan,余阙,送李好古之南台御史,都门相送处，旭日动兰晖。绮树莺初下，金沟絮渐飞。分骖向远道，把袂恋音徽。去去江南陌，应看满路威。,4
Yuan,释力金,锦庄渔隐为医士作,锦庄园林锦不如，幽深彷佛神仙居。舍南舍北剩栽杏，水落水生惟钓鱼。严陵终辞光武禄，郭玉素受涪翁书。眼前生意日已广，桃源鸡犬同村墟。,4
NanBei,房篆,金乐歌,前溪流碧水，后渚映青天。登台临宝镜，开窗对绮钱。玉颜光粉色，罗袖拂金钿。春风散轻蝶，明月映新莲。摘花竞时侣，催指及芳年。,1
Qing,尹拯,次韵,一心兢战若渊冰，毁誉安能有损增。弊絮在身朝恃粥，任他人笑日中僧。,6
Song,方逢振,贺蛟峰先生得孙,翁年六十九，大郎才得孙。五行不孤亢，停当乾与坤。于焉观于穆，孝悌天已根。贤愚一任汝，鞠育推予恩。我观人祖心，恨不见曾元。曾元日以远，多至昧厥源。惟有眉山家，颍弟坡为昆。庆图挂高堂，幼幼而尊尊。代昌贤才出，根硕枝叶烦。愿是我家儿，庶几大吾门。,3
Yuan,栯堂,其十,荒径攲斜挂籊蓬，半箩红粟倩溪舂。山中有客见真虎，世上何人识假龙。秋竹走箯穿断石，老藤行蔓上枯松。晚风断送云归去，谁打原西寺里钟。,4
Yuan,孟淳,瀑布,聚不成云散似烟，自风自雨洞中天。白龙飞下无寻处，化作鳞鳞碧一川。,4
Song,方武裘,赋笔（太阳洞主信仲求作）,貌出中山骨欲仙，何人拔颖缚尖圆。拙夫堪笑堆成冢，豪客曾闻扫似椽。窗下玉蜍涵夜月，几间雪茧涌春泉。当时定远成何事，轻掷毛锥恐不然。,3
Ming,叶小鸾,送蕙绸姊 其一,丝丝杨柳拂烟轻，总为愁人送别情。惟有流波似离恨，共将明月伴君行。,5
Yuan,王佐,游丝,闹处偏多静处稀，飘扬无力望中微。弱条织雨牵闺恨，断缕迎风惹客衣。低挂檐前萦落絮，高飏天外系斜晖。伤情最怕春归去，网住桃花不与飞。,4
Yuan,吴惟善,寄武昌诸友,黄鹄山前汉水濆，一时英俊总能文。金钗佐酒年俱少，银烛钞书夜每分。雁杳鱼沉劳远思，狼贪羊狠绝前闻。兵戈故国知谁在？目送西南日暮云。,4
Qing,王又曾,新昌晓发,仆夫催夙驾，驮梦出前林。残月荒多白，明河近觉深。乱蛩醒客耳，飞瀑净秋心。不用老藤杖，腾身天姥岑。,6
Qing,孔继鑅,重过露筋祠作,二载灵祠百往过，苔墙袅袅旧垂萝。满川霜色风裳冷，万木秋声水殿多。隔县烟波闻野哭，穷湖门巷自渔歌。劳人短鬓今逾白，兵气南天近若何。,6
Ming,王应斗,其二,飞来高韵至，恍惚动前因。市美终流俗，忘言自解人。仅馀肝胆旧，赢得齿牙新。剖腹当今夕，藏珠亦救贫。,5
Tang,元季川,登云中,灌田东山下，取乐在尔休。清兴相引行，日日三四周。白鸥与我心，不厌此中游。穷览颇有适，不极趣无幽。憀然歌采薇，曲尽心悠悠。,2
Yuan,方澜,其二,阜物家家市，濒湖处处园。童时今父老，梦里古乾坤。佛石千像在，风潮万马奔。谁予指新路，梧落故宫垣。,4
Qing,方朝,春日自邓尉移棹支硎山中信宿,川原既逶迤，我游亦无定。甫别湖上峰，旋蹑云中磴。临渊想修鳞，过寺闻清磬。渔樵相引接，水石交绵亘。野风吹春服，低回发清兴。林端敛斜阳，浦上轻云暝。,6
Ming,僧文贞,送汪黄海还新安,新安西望空，行李带秋鸿。马足高低路，人衣草木风。母慈开口笑，弟舞说心雄。此最非常乐，劳劳莫便东。,5
Tang,僧正原,其二,寻师认得本心源，两岸俱玄一不全。是佛何须更求佛，只因从此便忘言。,2
Yuan,王钝,密县令号苇巢,结苇栖身太古淳，华堂几见海飞尘。笑携琴鹤为良友，拟卜云松作近邻。白露惯经霜叶老，秋风难破屋茅贫。芳馨自可同兰室，舒卷从来别有春。,4
Ming,王㒜,晚泊杨村,蔡村才过又杨村，近海河流似马奔。百里桑麻迷绿野，几家灯火伴黄昏。水因东折成丁字，人自南来类鸟言。明月满蓬清不寐，戛然孤鹤奋高鶱。,5
NanBei,周兴嗣,白鹤羽扇赋,衔明珠以报德，访在阴而阳止。既来集于卫轩，亦倾舞于吴市。骈瑶剪雪，盈华写洁，通脊似介，点首如翳。萦吹动发，环凉入衣，凄兮若秋之暮，懔兮如雪之飞。,1
Ming,王屋,送黄海归新安,清秋客子叹归欤，载酒题诗一送渠。细雨乱山遮汝去，凄风落叶对谁居。江村处处休黄犊，野店家家卖白鱼。见说雅怀多不减，每逢佳处辄停车。,5
Yuan,仇仁远,潮,一痕初见海门生，顷刻长驱作怒声。万马笑围天鼓碎，六鳌翻背雪山倾。远朝魏阙心犹壮，直到严滩势始平。寄语吴儿休踏浪，天吴罔象正纵横。,4
Tang,王起,赋花,花，点缀，分葩。露初裛，月未斜。一枝曲水，千树山家。戏蝶未成梦，娇莺语更誇。既见东园成径，何殊西子同车。渐觉风飘轻似雪，能令醉者乱如麻。,2
Song,佚名,蓼花,分红间白汀州晚，拜雨揖风江汉秋。看谁耐得清霜去，却是芦花先白头。,3
Qing,丁彦,并蒂莲和丁飞涛韵,芦渡流觞向翠微，田田叶上䌽霞飞。昭阳第望须同后，虢国风流却并妃。争似春明寒浸玉，相将浴水露沾衣。思君独有悲歌客，长啸凭栏看落晖。,6
Ming,王九思,白发,白发江湖外，清愁虎豹前。户庭真懒出，风雨足高眠。剑气还冲斗，龙吟或在渊。冯唐虽易老，犹得汉文怜。,5
Yuan,李齐贤,邠州,行穿山窈窕，俯见树扶疏。地僻宜涧饮，民醇多穴居。麦黄仍水碓，桑绿已缫车。看取田园乐，周家积累馀。,4
Yuan,僧克新,达丞相承恩词,金壶玉露逐皇华，黄土重封识内家。宴罢省门扶上马，微风吹侧帽檐花。,4
Song,王周,富池口,扁舟闲引望，望极更盘桓。山密碍江曲，雨多饶地寒。短莎烟苒苒，惊浪雪漫漫。难写愁何限，乡关在一端。,3
Tang,江为,江行,越信隔年稀，孤舟几梦归。月寒花露重，江晚水烟微。峰直帆相望，沙空鸟自飞。何时洞庭上，春雨满蓑衣。,2
Yuan,宋禧,归雁,归雁离南海，翩翩向北飞。青春愁送目，白发泪沾衣。万里渠能往，孤云梦已违。关山今夜月，应为照清辉。,4
Ming,叶封,其二,如此泉声好，能禁野兴生。空池收滴沥，危石漱琮琤。逝者从观道，清兮可濯缨。幽期在林樾，取次上头行。,5
Song,王佐才,画虎,炳毛威骨自精神，好祝提毫点刷人。纵使不成犹胜狗，休添角翼乱天真。,3
WeiJin,僧支遁,其三,缅哉玄古思，想托因事生。相与图灵器，像也像彼形。黄裳罗帕质，元服拖绯青。神为恭者惠，迹为动者行。虚堂陈药饵，蔚然起奇荣。疑似垂嚱微，我谅作者情。于焉遗所尚，肃心拟太清。,0
Yuan,吴克恭,送沙子中经历建宁,武夷苍苍春日黄，山行兜子陟炎荒。故人右榜多通显，清庙遗音独渺茫。官堠绿林穿荔子，人家饷客食槟榔。兼之此地多书籍，公退牙签日几行。,4
Yuan,牟巘,其二,薄宦亦良苦，救圬泥溅裘。陈红犹不足，太白几曾浮。赖有两诗好，聊宽一日忧。天公应念此，未用祝篝瓯。,4
Tang,何据,射杨叶百中赋（以艺通于神动不虚发为韵）,于稽百氏。爰得六艺。射之制。伎之锐。既取象于逢蒙。且规模于飞卫。寝石遇而洞启。蹲甲彻而激艺。于是盼牂牂之叶。引骍骍之弓。拨长弰而累气。虑轻叶之摇风。心与手兮冥合。神与术兮元同。标的外准。精和内融。杯水凝而色粲粲。金镝拟而光雄雄。亦既纵横。鸣弦激羽。驰虚走空。柳虽大。忘于所志之外。叶虽小。舍之必取其中。力不屈。道必通。牢笼五善之奥。总括百中之工。时称绝技。实曰巧发。贵乎揖让。贱乎矜伐。岂直忘归贯星。繁弱衔月。雁迸落于云霄。猿洞叫于岩樾而已哉。客有睹之而叹曰。弧矢之利。器之维新。而彼审鹄为美。曷若中叶可珍。众谓之叶。我视如轮。参于灵妙。达于鬼神。飞后镞而挺出。划前括而相循。养叔之复一矢。颜高之持六钧。庸丽景而同尘。此射礼所以宜尔。善射所以温如。其发也不虚。慎于末。善厥初。角弓犹有劲。杨叶碎无馀。,2
Qing,方守敦,中秋月夜偕艺叔，伯秀出游访季野，复登西城远眺有怀,万象愁何极，家山空月明。聊为少年兴，相与放歌行。疏柳诗人宅，高城故国声。天涯起遥思，仰首桂华清。,6
Tang,僧玄觉,永嘉證道歌,君不见，绝学无为閒道人，不除妄想不求真。无明实性即佛性，幻化空身即法身。法身觉了无一物，本源自性天真佛。五阴浮云空去来，三毒水泡空出没。證实相，无人法，刹那灭却阿鼻业。若将妄语诳众生，自招拔舌尘沙劫。顿觉了，如来禅，六度万行体中圆。梦里明明有六趣，觉后空空无大千。无罪福，无损益，寂灭性中莫问觅。比来尘镜未曾磨，今日分明须剖析。谁无念？谁无生？若实无生无不生。唤取机关木人问，求佛施功早晚成。放四大，莫把提，寂灭性中随饮啄。诸行无常一切空，即是如来大圆觉。决定说，表真僧，有人不许任情徵。直截根源佛所叩，摘叶寻枝我不能。摩尼珠，人不识，如来藏里亲收得。六般神用空不空，一颗圆光色非色。净五眼，得五力，唯證乃知难可测。镜里看形见不片，水中捉月争拈得。常独行，常独步，达者同游涅槃路。调古神清风自高，貌悴骨刚人不顾。穷释子，口称贫，实是身贫道不贫。贫则身常披缕褐，道则心藏无价珍。无价珍，用无尽，利物应机终不吝。三身四智体中圆，八解六通心地印。上士一决一切了，中下多闻多不信。但自怀中解垢衣，谁能向外誇精进。从他谤，任他非，把火烧天徒自疲。我闻恰似饮甘露，销融顿入不思议。观恶言，是功德，此即成吾善知识。不因讪谤成冤亲，何表无生慈忍力。宗亦通，说亦通，定慧圆明不滞空。非但我今独达了，恒沙诸佛体皆同。师子吼，无畏说，百兽闻之皆脑裂。香象奔波失却威，天龙寂听生欣悦。游江海，涉山川，寻师访道为参禅。自从认得曹溪路，了知生死不相关。行亦禅，坐亦禅，语默动静体安然。纵遇锋刀常坦坦，假饶毒药也閒閒。我师得见然灯佛，多劫曾为忍辱仙。几回生，几回死，生死悠悠无定止。自从顿悟了无生，于诸荣辱何忧喜。入深山，住兰若，岑崟幽邃长松下。优游静坐野僧家，阒寂安居实萧洒。觉即了，不施功，一切有为法不同。住相布施生天福，犹如仰箭射虚空。势力尽，箭还坠，招得来生不如意。争似无为实相门，一超直入如来地。但得本，莫愁末，如净琉璃含宝月。既能解此如意珠，自利利他终不竭。江月照，松风吹，永夜清宵何所为？佛印戒珠心地印，雾露云霞体上衣。降龙钵，解虎锡，两股金环鸣历历。不是标形虚事持，如来宝杖亲踪迹。不求真，不断妄，了知二法空无相。无相无空无不空，即是如来真实相。心镜明，鉴无碍，廓然莹彻周沙界。万象森罗影现中，一颗圆光非内外。豁达空，拨因果，漭漭荡荡招殃祸。弃有著空病亦然，还如避溺而投火。舍妄心，取真理，取舍之心成巧伪。学人不了用修行，深成认贼将为子。损法财，灭功德，莫不由斯心意识。是以禅门了却心，顿入无生知见力。大丈夫，秉慧剑，般若锋兮金刚燄。非但能摧外道心，早曾落却天魔胆。震法雷，击法鼓，布慈云兮洒甘露。龙象蹴蹋润无边，三乘五戒皆惺悟。雪山肥腻更无杂，纯出醍醐我常纳。一性圆通一切性，一法遍含一切法。一月普现一切水，一切水月一月摄。诸佛法身入我性，我性还共如来合。一地俱足一切地，非色非心非行业。弹指圆成八万门，刹那灭却阿鼻业。一切数句非数句，与吾灵觉何交涉。不可毁，不可赞，体若虚空勿涯岸。不离当处常湛然，觅则知君不可见。取不得，舍不得，不可得中只么得。默时说，说时默，大施门开无壅塞。有人问我解何宗，报道摩诃般若力。或是或非人不识，逆行顺行天莫测。吾早曾经多劫修，不是等閒相诳惑。建法幢，立宗旨，明明佛敕曹溪是。第一迦叶首传灯，二十八代西天记。法东流，入此土，菩提达摩为初祖。六代传衣天下闻，后人得道何穷数。真不立，妄本空，有无俱遣不空空。二十空门元不著，一性如来体自同。心是根，法是尘，两种犹如镜上痕。痕垢尽除光始现，心法双忘性即真。嗟末法，恶时世，众生福薄难调制。去圣远兮邪见深，魔强法弱多怨害。问说如来顿教门，恨不灭除令瓦碎。作在心，殃在身，不须冤诉更尤人。欲得不招无閒业，莫谤如来正法轮。旃檀林，无杂树，郁密深沈师子住。境静林间独自游，走兽飞禽皆远去。师子儿，众随后，三岁便能大哮吼。若是野干随法王，百年妖怪虚开口。圆顿教，勿人情，有疑不决直须争。不是山僧逞人我，修行恐落断常坑。非不非，是不是，差之毫釐失千里。是即龙女顿成佛，非即善星生陷坠。吾早年来积学问，亦曾讨疏寻经论。分别名相不知休，入海算沙徒自困。却被如来苦诃责，数他珍宝有何益。从来蹭蹬觉虚行，多年枉作风尘客。种性邪，错知解，不达如来圆顿制。二乘精进勿道心，外道聪明无智慧。亦愚痴，亦小騃，空拳指上生实解。执指为月枉施功，根境法中虚捏怪。不见一法即如来，方得名为观自在。了即业障本来空，未了应须偿夙债。饥逢玉膳不餐，病遇医王争得差。在欲行禅知见力，火中生莲终不坏。勇施犯重悟无生，早时成佛于今在。师子吼，无畏说，深嗟懵懂顽皮靼。祇知犯重障菩提，不见如来开秘诀。有二比丘犯淫杀，波离萤光增罪结。维摩大士顿除疑，犹如赫日销霜雪。不思议，解脱力，妙用恒沙也无极。四事供养敢辞劳，万两黄金亦销得。粉骨碎身未足酬，一句了然超百亿。法中王，最高胜，河沙如来同共證。我今解此如意珠，信受之者皆相应。了了见，无一物，亦无人，亦无佛。大千沙界海中沤，一切圣贤如电拂。假使铁轮顶上旋，定慧圆明终不失。日可冷，月可热，众魔不能坏真说。象驾峥嵘谩进途，谁见螗螂能拒辙。大象不游于兔径，大悟不拘于小节。莫将管见诳苍苍，未了吾今为君决。,2
Ming,王润,小艇,故人寻旧约，小艇作行窝。天影波千顷，蘋香雨一蓑。霞明红叶艳，山近白云多。落日沧江曲，离愁奈尔何。,5
WeiJin,桓玄,诗,鸣鹤响长阜。,0
Yuan,叶水村,伊川门雪（游杨待立）,户屦天寒侍讲帷，先生暝目坐如尸。丈函立久巳潜悟，尺瑞积深浑不知。白室虚生初见顷，红炉点化且休时。一家教法清和异，伯子春风更可师。,4
WeiJin,王嘉,白帝子歌,四维八埏𦕈难极。驱光逐影穷水域。璇宫夜静当轩织。桐峰文梓千寻直。伐梓作器成琴瑟。清歌流畅乐难极。沧湄海浦来栖息。,0
NanBei,王歆之,效孙皓尔汝歌,昔为汝作臣，今与汝比肩。既不劝汝酒，亦不愿汝年。,1
Song,王诜,踏青游,金勒狨鞍，西城嫩寒春晓。路渐入、垂杨芳草。过平堤，穿绿径，几声啼鸟。是处里，谁家杏花临水，依约靓妆窥照。极目高原，东风露桃烟岛。望十里、红围绿绕。更相将、乘酒兴，幽情多少。待向晚、从头记将归去，说与凤楼人道。,3
Ming,叶太叔,多事,天地亦多事，崩山与霣星。饥荒连海郡，盗贼散秋萤。是日愁如梦，何时醉可醒。绝怜无羽翼，空自想安宁。,5
Ming,王士骐,题秋海棠,是花偏灼灼，开处几丛丛。弱质不禁露，幽怀欲诉风。空庭聊取媚，傍石若为容。黄菊纷相应，餐英未许同。,5
Tang,李适,丰年多庆九日示怀①,爽气肃时令，早衣闻朔鸿。重阳有佳节，具物欣年丰。皎洁暮潭色，芬敷新菊丛。芳尊满衢室，繁吹凝烟空。惠合信吾道，保和惟尔同。推诚至玄化，天下期为公。,2
Ming,尹春年,奉赠宋明仲。兼示朴君实（庚申） 其一,世故良可嗔，违离今二年。相思一望地，浩缈逾三千。忆昔追随日，心融自欢然。论文参造化，讲道企圣贤。小庵面终南，日夕苍翠连。庭前有脩竹，挺绿摇寒烟。白发不待老，苍狗何易迁。平生笑丹诀，今日欲学仙。,5
Ming,王济元,二月二十八日喜晴,深院忽闻莺语滑，小窗轻递暖风来。桃花自悔知春早，输却荼蘼自在开。,5
Tang,王昌龄,万岁楼,江上巍巍万岁楼，不知经历几千秋。年年喜见山长在，日日悲看水独流。猿狖何曾离暮岭，鸬鹚空自泛寒洲。谁堪登望云烟里，向晚茫茫发旅愁。,2
Qing,王汝璧,平昌县滞雨感怀时士会兄归蜀璧将返槜李,一片浮云暗路歧，忽成西笑忽东悲。差池别燕难为语，三匝慈乌更有枝。游子忍能题远志，春风不管怨将离。怀归何处归犹客，一种深情各自思。,6
Yuan,僧宗衍,题小画,秋高山气佳，木落江水静。意固不在鱼，鱼惊钓丝影。,4
Yuan,僧宗衍,寄李太无,不见能诗李谪仙，东湖吟望两经年。丹光迥出青云上，紫气长临碧海边。拟对棕衣论涧竹，更留茅屋赋江莲。疏钟细磬匡山里，头白归来也自贤。,4
WeiJin,郭元祖,其八 方回,方回颐生，隐身五柞。咀嚼云英，栖心隙漠。却闭幽室，重关自廓。印改掩封，终焉不落。,0
Tang,何希尧,海棠,著雨胭脂点点消，半开时节最妖娆。谁家更有黄金屋，深锁东风贮阿娇。,2
Qing,文晟,新会崖山慈元殿联,翔龙难挽中兴运；精卫空填大海波。,6
Qing,方长华,寿春珍珠泉联,清流激湍，映带左右；朝晖夕阴，气象万千。,6
Yuan,宇文公谅,题小米戏墨卷,山气郁巃嵷，流云涨林谷。乞我茅三间，读书贫亦足。,4
Ming,丁惟宁,颜明府招游琅琊台海神庙 其一,日永庭虚制锦閒，贤侯邀客眺名山。天回澄霁双凫起，地切朝宗万壑环。杖底薰风搔短发，樽前返照伴酡颜。夜深矫首幽燕迥，北斗阑干月一弯。,5
Tang,毛熙震,后庭花（或加玉树二字） 其一,莺啼燕语芳菲节，瑞庭花发。昔时欢宴歌声揭，管弦清越。自从陵谷追游歇，画梁尘黦。伤心一片如圭月，闲锁宫阙。,2
Ming,王琅,其二,流落荒原莫怨嗟，空山无恙自横斜。春光到眼谁争艳，香气临风意独遐。曲涧远迷陶令赋，白头长恨楚臣些。东风莫羡松枝老，荣落天南已有涯。,5
Qing,丁之翘,八声甘州 赠别金沙于象明,记采茶归后甫重来，底事又思归？正暮春时节，林园绮丽，樱笋鲜肥。因念江南风景，欲去恋庭闱。两岸啼莺处，杨柳依依。尚忆水边书屋，袖新诗见访，低扣柴扉。就松风煮茗，竟日斗芳菲。怅无端、匆匆话别，恰麦秋、村舍楝花飞。旗亭上，斜阳芳草，皂帽牛衣。,6
Qing,孔贞瑄,渡荆江,欲渡烧鸡浦，轻舟凌晓开。波从白帝下，人自夜郎回。两岸浮烟动，中流急雨来。江陵形胜古，残垒近城隈。,6
Song,□说,高平北岩,路入仙峰不记重，一轩潇洒桧阴中。溪山括尽丹青巧，天地驰回造化工。风剡鳞波清枕簟，日扶花影上帘栊。来游绝异人间景，身世依稀到蕊宫。,3
Ming,丘吉,其二,茶炉吹断鬓丝烟，借得禅林看鹤眠。不道秋风何处起，一堆黄叶寺门前。,5
Ming,于范,减字木兰花 望远,草桥风峭。寸心指点湖山小。九月江南。开遍芦花秋正三。碧天如镜。归鸟一声游子静。又是斜阳。却望姑苏是故乡。,5
Qing,方维仪,旅夜闻寇,蟋蟀吟秋户，凉风起暮山。衰年逢世乱，故国几时还？盗贼侵南甸，军书下北关。生民涂炭尽，积血染刀镮。,6
Ming,王野,三月三日鸳鸯湖,鸳鸯湖水树边斜，槜李城东坐白沙。三日风流仍郑俗，千秋修禊说王家。美人罗袜怜芳草，公子银罂惜落花。向夕轻桡回画舸，前洲新月傍残霞。,5
Qing,王士禄,题龚半千画为周栎园侍郎,石门积雨黯层峦，鸦路苍苍万木攒。为忆秋风吹老屋，孤情著意写荒寒。,6
Qing,文廷式,舟至湖口得诗一首,昔伴征鸿去，今看倦鸟归。涛声五月壮，云影四山围。平野滋芳草，孤篷趁夕霏。独惭赊酒兴，未敢典朝衣。,6
Tang,僧亚栖,题英禅师,将知德行异寻常，每见持经在道场。欲识用心精洁处，一瓶秋水一炉香。,2
Yuan,吴锳,有之老师下过留宿,龟峰之西结茅屋，南冈先生夜投宿。开门出迎喜欲舞，童子烹鸡酒新漉。别来三月意倾倒，自言豸冠相遇好。披图见画复见诗，笔法远过东岩老。灯前细酌尊易空，僻居甚愧无鲜醲。连床醉卧不知晓，觉来山寺鸣霜钟。,4
NanBei,鲍照,代朗月行,朗月出东山，照我绮窗前。窗中多佳人，被服妖且妍。靓妆坐帐里，当户弄清弦。鬓夺卫女迅，体绝飞燕先。为君歌一曲，当作朗月篇。酒至颜自解，声和心亦宣。千金何足重，所存意气间。,1
Song,王镃,早行,客程因太早，却费一更眠。落月已归海，残星犹在天。橹声荷叶浦，萤火豆花田。隔岸谁家起，青灯远树边。,3
WeiJin,杨方,其二,磁石引长针，阳燧下炎烟。宫商声相和，心同自相亲。我情与子合，亦如影追身。寝共织成被，絮用同功绵。暑摇比翼扇，寒坐并肩毡。子笑我必哂，子戚我无欢。来与子共迹，去与子同尘。齐彼蛩蛩兽，举动不相捐。惟愿长无别，合形作一身。生有同室好，死成并棺民。徐氏自言至，我情不可陈。,0
Qing,王芬,秋日,肃杀秋声里，幽怀感百端。螀啼露华重，萤度月波寒。竹外疏花瘦，廊腰败叶乾。独怜三径菊，冷节末阑珊。,6
Qing,于云赞,代挽朱际敩联,十年仕宦，岂乏微劳，往事迹全销，公论有鄂渚父老；三日睽违，俄成永诀，今生因已了，感怀过眉山弟兄。,6
Tang,尹懋,秋夜陪张丞相赵侍御游灉湖二首 其二,江上饶奇山，巑罗云水间。风和树色杂，苔古石文斑。巴俗将千溠，灉湖凡几湾。嬉游竟不尽，乘月汎舟还。,2
Ming,毛绍龄,忆昔,忆昔金堤十里长，榕阴倒影欲分江。如今破后无人筑，野草荒沙弄夕阳。,5
Qing,王吉武,破龙涧,法雷夜响沧江底，铁井怒裂毒龙尾。空山石破真珠喷，一夜化作莲花水。潺潺万壑听琴声，野花落涧春香生。清寒自是泻石髓，霜液岂染蛟涎腥。火鬐电鬣从天下，至今寒泉尚馀赭。千年松老褪苍鳞，犹似蜿蜒神物化。山僧晚汲风满衣，洗钵贮得真龙归。胆瓶插花佛前供，雷雨还从钵内飞。,6
Song,史文卿,万杉寺,君恩报答果何如，手植松杉一万株。溪足断边横略彴，峰头好处见浮屠。凤书御墨藏飞白，龙吐山泉散作珠。包帚祝尧同此类，刻崖大庆拟嵩呼。,3
Yuan,宋禧,送友人,老去复相见，别来今几年。穷乡君再到，多病我堪怜。渡水山云薄，当楼海月圆。客边愁送客，头白听啼鹃。,4
WeiJin,张敏,神女赋,皇览余之纯德，步朱阙之峥嵘。靡飞除而入秘殿，侍太极之穆清。帝悯余之勤肃，将休余于中州。托玄静以自处，是夫子之好仇。于是主人怃然而问之曰：「尔岂是周之褒姒、齐之文姜，孽妇淫鬼，来自藏乎？傥亦汉之游女、江之娥皇，厌真乐愆，倦仙侍乎」？于是神女乃敛袂正襟而对曰：「我实贞淑，子何猜焉？且辩言知礼，恭为令则。美姿天挺，盛饰表德，以此承欢，君有何惑？尔乃敷茵席，垂组帐。嘉旨既设，同牢而飨，微闻芳泽，心荡意放。于是寻房中之至燕，极长夜之欢情。心眇眇以忽忽，想北里之遗声。既澹泊于幽默，扬觉寐而中惊。赋斯时之要妙，进伟服之纷敷。俯抚衽而告辞，仰长叹以欷吁。乘云雾而变化，遥弃我其焉如。,0
Tang,李嶷,林园秋夜作,林卧避残暑，白云长在天。赏心既如此，对酒非徒然。月色遍秋露，竹声兼夜泉。凉风怀袖里，兹意与谁传。,2
Ming,王洪,舟过石灰山和胡若思祭酒韵,积水望不极，苍然迷远空。山川千古壮，舟楫万方通。树隐沧洲雾，潮回碧海风。春声将别意，并入棹歌中。,5
Ming,王醇,松下,莫言斯坐易，虽我亦来稀。野色不相忌，人颜安可依。鼠惊寒吹落，樵束乱青归。根下沉眠者，方知生世非。,5
Tang,不详,其二 斑寅赋,但得居林啸，焉能当路蹲。渡河何所适，终是怯刘琨。,2
Tang,吕敞,潘安仁戴星看河阳花发,行春潘令至，勤恤戴星光。为政宵忘寝，临人俗冀康。晓花迎径发，新蕊满城香。秀色沾轻露，鲜辉丽早阳。津桥见来往，空雾拂衣裳。桃李今无数，从兹愿比方。,2
Ming,王履,下山近青柯平,奇秀掩巑岏，休论五十盘。半生贪偃蹇，从此解蹒跚。一涧破秋寂，万松嘘昼寒。自知清太重，不敢再回看。,5
WeiJin,李颙,诗,焦肺枯肝，抽肠裂膈。,0
WeiJin,应玚,其二,思在前为明镜，哀既往于替口。,0
Yuan,周竹坡,莫愁歌,莲花深红莲叶绿，平沙月上鸳鸯宿。青腰三板兰作桡，月下莫愁歌一曲。移舟入花花转深，花深调苦难为音。江边夜半谁相语，只有婵娟知此心。露花渐白月渐午，刺舟自觅来时路。明朝系缆柳边门，却在夜来潮落处。,4
Yuan,吴会,题扇赠首坐,提来电掣风千里，放下云沈月五更。举示坐中三百众，定从何处有风生。,4
Qing,卞斌,五咏堂联,胜境重开，诗采书声延古趣；生机最乐，雀喧鱼戏助天和。,6
Song,丘崇,水调歌头 其一 登赏心亭怀古,一雁破空碧，秋满荻花洲。淮山淡扫，欲颦眉黛唤人愁。落日归云天外，目断清江无际，浩荡没轻鸥。有恨寄流水，无泪学羁囚。望石城，思东府，话西州。平芜千里，古来佳处几回秋。歌舞当年何在，罗绮一时同尽，梦幻两悠悠。杯到莫停手，唯酒可忘忧。,3
Yuan,宋无,句曲王尊师,不与俗人接，草堂云自封。有时鍊丹去，无处觅行踪。树暖猴扪虱，花香鹿养茸。曾期尸解后，终隐大茅峰。,4
Tang,开元宫人,袍中诗①,沙场征戍客，寒苦若为眠。战袍经手作，知落阿谁边。蓄意多添线，含情更著绵。今生已过也，结取后生缘。,2
Ming,叶子奇,壬寅重九,白雁风高落木洲，人间岁月水东流。山城又是当吹帽，数点黄花冷淡秋。,5
Song,王沂孙,露华 其一 碧桃,绀葩乍坼。笑烂漫娇红，不是春色。换了素妆，重把青螺轻拂。旧歌共渡烟江，却占玉奴标格。风霜峭、瑶台种时，付与仙骨。闲门昼掩凄恻。似淡月梨花，重化清魄。尚带唾痕香凝，怎忍攀摘。嫩绿渐暖溪阴，蔌蔌粉云飞出。芳艳冷、刘郎未应认得。,3
NanBei,萧琮,奉和御制夜观星示百僚诗,阳精去南陆，大曜始西流。夕风凄谢暑，夜气应新秋。重门月已映，严城漏渐修。临风出累榭，度月蔽层楼。灵河隔神女，仙辔动星牛。玉衡指栋落，瑶光对幌留。徒知仰阊阖，乘槎未有由。,1
Tang,无名氏,其五,七载朝金殿，千秋遇圣君。九夷瞻北极，万国靡南熏。盛烈排轩后，崇凌压汉文。灵知河泷士，兴断高乡云。,2
WeiJin,曹摅,其二,人亦有云，上明下直。匪唯具臣，谔谔在侧。谠言既奏，朝有正色。翰飞冲天，必假羽翼。咨余承乏，与属备职。曾无补益，徒竭心力。龙旗反旆，鸾驾回轼。愿寻尘轨，以除其逼。,0
Ming,王赞襄,登邑东楼歌,登高佳节上高楼，步步高登楼上头。万里云霄通眼望，四方风气一腔收。天连海国偏多景，人趁时光好豁游。矗矗新城增伟观，溶溶秋水映林邱。愿得天高卑也听，为我馀黎苏百病。愿得山高泉也流，为我农时庆有收。堂高惟愿清风爽，红尘不到通清赏。城高惟愿国威张，沧海鲸波永不扬。振步登楼万古豪，从此皋夔相接迹，凤池之上乐陶陶。,5
WeiJin,张协,杂诗十首 其一,秋夜凉风起，清气荡暄浊。蜻蛚吟阶下，飞蛾拂明烛。君子从远役，佳人守茕独。离居几何时，钻燧忽改木。房栊无行迹，庭草萋以绿。青苔依空墙，蜘蛛网四屋。感物多所怀，沈忧结心曲。,0
Ming,王格,其六,黄鹤仙人去不归，独留高阁枕渔矶。路旁多少谈玄客⑩，纵有鹤来谁解飞。,5
Tang,僧皎然,自苏州访医回酬卢士关判官见赠,寻医初疾理，忽忆故山云。远访桑公子，还依柳使君。周旋承惠爱，佩服比兰薰。从事因高唱，秋风起处闻。,2
Song,毛幵,其二,我怀渊明真，千载犹神交。重吟九日诗，风节殊未凋。良辰不再举，秋气日以高。凄飙送落景，馀霞敛尘霄。万象为我役，天机亦良劳。摩挲膝间桐，感此爨下焦。时时出奇音，散我心郁陶。,3
Qing,王芑孙,马兰口,天划中原尽，山随绝界分。壮心悬落日，边气结孤云。此地连三辅，前朝顿万军。车书今一统，守将总能文。,6
Ming,平显,钓丝风,不随红雨画阑春，长趁渔衰起白蘋。晴拂太虚云影乱，暝牵波底月钩新。漂摇萍叶沉香饵，勾引芦花落醉裀。莫笑扁舟湖海窄，一竿吹尽利名尘。,5
Qing,释巨赞,比睿山纪游,苍萃睿山道，和风发籁音。猿群近远客，旭日耀虔心。古刹游观胜，同行耳目新。会当倩画笔，助我发长吟。,6
Song,王琪,祝英台/祝英台近,可堪妒柳羞花，下床都懒，便瘦也教春知道。,3
Tang,僧思托,五言伤大和上传灯逝日本,上德乘杯渡，金人道已东。戒香馀散馥，慧炬复流风。月隐归灵鹫，珠逃入梵宫。神飞生死表，遗教法门中。,2
NanBei,刘缓,江南可采莲,春初北岸涸，夏月南湖通。卷荷舒欲倚，芙蓉生即红。楫小宜回径，船轻好入丛。钗光逐影乱，衣香随逆风。江南少许地，年年情不穷。,1
Qing,王至甸,杂录道藏因以自嘲,《五千言》亦归无极，三十年来访太初。今日定教蠹鱼笑，又翻绿字写仙书。,6
NanBei,刘骏,咏史诗,聂政凭骁气，荆轲擅美风。孤刃骇韩庭，独步震秦宫。怀音岂若始，捐躯在命终。雄姿列往志，流声固无穷。,1
NanBei,乐昌公主,饯别自解诗,今日何迁次，新官对旧官。笑啼俱不敢，方信作人难。,1
Song,惟湛,示人,马上谁家白面郎，穿花折柳垂巾角。夜来一醉明月楼，呼卢输却黄金宅。臂鹰走狗归不归，蛾眉皓齿嗔无力。此心能有几人知，黄头碧眼非相识。,3
NanBei,谢朓,其六 校猎曲,凝霜冬十月，杀盛凉飙衰。原泽旷千里，腾骑纷往来。平罝望烟合，烈火从风回。殪兽华容浦，张乐荆山台。虞人昔有谕，明明时戒哉。,1
Ming,王钝,雪中忆旧岁,匝地彤云玉屑霏，园林无处不芳菲。逋仙兴在梅花老，谢女才高柳絮飞。山市冷迷樵子径，江村寒压钓翁矶。却思去岁文园醉，半夜醒来尚着衣。,5
Tang,僧可朋,耕田鼓诗,农舍田头鼓，王孙筵上鼓。击鼓兮皆为鼓，一何乐兮一何苦。上有烈日，下有焦土。愿我天翁，降之以雨。令桑麻熟，仓箱富。不饥不寒，上下一般。,2
Tang,王勃,白下驿饯唐少府,下驿穷交日，昌亭旅食年。相知何用早，怀抱即依然。浦楼低晚照，乡路隔风烟。去去如何道，长安在日边。,2
Qing,丁炜,甲辰上巳沈康臣过集,佳辰须强饮，谁慰寂寥居。花柳看憔悴，江山待祓除。休文能过我，逸少有遗书。且共追觞咏，情深感慨余。,6
NanBei,顾𢝔,望廨前水竹诗,萧萧丛竹映，澹澹平湖净。叶倒涟漪文，水漾檀栾影。相思不会面，相望空延颈。远天去浮云，长墟斜落景。幽痾与岁积，赏心随事屏。乡念一邅回，白发生俄顷。,1
Ming,王渐逵,栖贤桥（在庐州山）,爱尔栖贤地，虹桥驾碧漪。洞传唐李勃，碑刻宋淳熙。落日闲丹壑，长风怯葛衣。欲穷庐阜顶，五老会相期。,5
Ming,文森,卧病,閒居抱病怯微寒，匣里阴符耻更看。中酒畏风眠不起，鸟啼花落又春残。,5
Song,王得臣,句 其一,春风三月暮，寂寞大椿庭。,3
Song,王寘,绝句,耕田博饭未为辱，为米折腰真可怜。高卧北窗风飒至，更于何处觅神仙。,3
Tang,缺名二,其三,夫妇生五男，并有一双女。儿大须娶妻，女大须嫁处。户役差耕来，弃抛我夫妇。妻即无裙韨，夫体无裈裤。父母俱八十，儿年五十五。当头忧妻儿，不勤养父母。浑家少粮食，寻常空饿肚。男女一处生，却似饿狼虎。粗饭众厨餐，美味当房祛。努眼看尊亲，只觅乳食处。少年生平又，老头自受苦。,2
Song,王仲修,宫词 其一,四海梯航贺岁元，千官环佩拜中天。愿从今日称觞后，舜殿垂衣一万年。,3
Yuan,吴镇,王维终南草堂,昔人谢政后，生事此山中。树洒虚堂雨，泉飞隔浦风。喜无舟楫至，旋有鹤猿通。应识无声妙，临窗展未穷。,4
Tang,吴商浩,宿山驿,文战何堪功未图，又驱羸马指天衢。露华凝夜渚莲尽，月彩满轮山驿孤。岐路辛勤终日有，乡关音信隔年无。好同范蠡扁舟兴，高挂一帆归五湖。,2
WeiJin,僧支遁,其三,晞阳熙春圃，悠缅叹时往。感物思所托，萧条逸韵上。尚想天台峻，仿佛岩阶仰。泠风洒兰林，管濑奏清响。霄崖育灵蔼，神蔬含润长。丹沙映翠濑，芳芝曜五爽。苕苕重岫深，寥寥石室朗。中有寻代士，外身解世网。抱朴镇有心，挥玄拂无想。隗隗形崖颓，囧囧神宇敞。宛转元造化，缥瞥邻大象。愿投若人踪，高步振策杖。,0
Yuan,李谷,独坐,今日无来客，他乡少故人。檐声留宿鸟，窗影弄游尘。感事看前史，添年忆老亲。谁言能自断，出处不由身。,4
Ming,叶槩,除夜有感示十弟槃,迢递踰东广，沧茫又岁除。自从辞故里，不见有家书。风雨恒怀汝，艰难谁念予。江南亲白发，安否近何如。,5
Yuan,李穑,其二,崎岖登峻岭，亦复穷深林。子规不尽泪，青山无限心。相将踞白石，忽尔移绿阴。乐哉何所去，自足清尘襟。,4
Song,王羽,朝阳岩二首 其一,石岸盘危磴，烟和晓日浓。长桐应待凤，占水必藏龙。老树藤多附，层崖路莫从。平矶看浪没，峭壁任苔封。箫韵生群籁，岚光簇众峰。何时有达士，栖此信疏慵。,3
Qing,王慧,夜寐闻鵩有感,微风动帘帏，明月穿窗纸。凄其夜三更，万象寂于水。墙头有栖鵩，长啸惨人耳。闻之心凛冽，百虑纷然起。痛死肠暗摧，念雠发怒指。因忆泉下人，卧病当秋始。血枯夜不眠，神虚听无主。忽闻此鸟鸣，失惊向余语。恐是不祥音，悲哀念儿女。执手魂已消，相看泪如雨。回视壁间镫，青荧如豆许。哀哉念此境，又易两寒暑。其间翻覆多，变幻难枚举。鬼蜮肆欺凌，孤茕濒九死。伶仃诸雏弱，何以御狐鼠。愁攻与恨积，胸膈渐成痞。恐复蹈覆车，谁可托遗累。勉力事刀圭，蔘苓贵无比。糗粝尚艰辛，何力能致此。微生任浮沈，得失凭天矣。,6
Tang,王建,汴路水驿,晚泊水边驿，柳塘初起风。蛙鸣蒲叶下，鱼入稻花中。去舍已云远，问程犹向东。近来多怨别，不与少年同。,2
Tang,白云仙人,其二十 水红草,天生号水红，伏汞意不重。偏伏碙砂白，兼匮大雌雄。,2
Yuan,李冶,杨白花,帝家迷楼春昼长，紫笙吹破百花香。葡萄凝碧琥珀光，燕语莺啼空断肠。枕帷红泪洒潇湘，玉镜台前添午妆。茜罗绶带双鸳鸯，蝴蝶趁雪上钗梁，千里万里云茫茫。,4
NanBei,萧绎,采莲曲,碧玉小家女，来嫁汝南王。莲花乱脸色，荷叶杂衣香。因持荐君子，愿袭芙蓉裳。,1
Qing,丁之翘,沁园春 用韵追和邱琼台责高宗杀武穆,狱决风波，功隳沙漠，往事堪哀。当朱仙兵进，犁庭指日；却因何故，叠召金牌。桧纵营谋，俊虽党恶，皆以昏庸种祸胎。思恢复、叹十年之力，一旦成灰。吾为探出私怀。恐驾返徽钦忌且猜。任中原躏蹂，姑为退避；淮南猖獗，慢自延挨。内溃奸徒，外讧强敌，义士忠臣安在哉？罪之首、出皋亭降表，恨与山堆。,6
Tang,李邕,游法华寺,山势转深看更好，岭霞溪雾没楼台。异时花向阴崖发，远处泉从青壁来。世界自知千古促，贤愚悉被四时催。须知此地堪终老，七窍终成一片灰。,2
Tang,李义府,和边城秋气早,金微凝素节，玉律应清葭。边马秋声急，征鸿晓阵斜。关树凋凉叶，塞草落寒花。雾暗长川景，云昏大漠沙。溪深路难越，川平望超忽。极望断烟飘，遥落惊蓬没。霜结龙城吹，水照龟林月。日色夏犹冷，霜华春未歇。睿作高紫宸，分明映玄阙。,2
Ming,方弘静,其二,落日徐回艇，微风更举杯。千骑隔竹待，双橹拂云开。江远霞依草，厓悬乳映苔。粤中何秀绝，宁惮触炎来。,5
Song,方士繇,鸡豚社,稻叶青青水满塍，夕阳林下赛田神。投身便入鸡豚社，老去人间懒问津。,3
Yuan,林景熙,新春,衰颜凭酒润，故国得春新。兵革儿童长，风霜天地仁。草心悬落日，柳眼看行人。扰扰红尘者，知谁效角巾。,4
Ming,方以智,送别刘荐叔,远游才子著先鞭，载笔江湖又十年。白眼相逢秋色里，青山环立酒杯前。一时快意难题尽，千古销魂是黯然。重咏谪仙黄鹄句，齐飞挂在落霞边。,5
Ming,王世懋,将入舟宿暖泉寺,南国莼鲈返季鹰，扁舟欲发过山僧。稻花香里流温液，水月空中出圣灯。夜色苍苍嵩二室，秋风漠漠宋诸陵。村舂犬吠如相应，幽意令人忆右丞。,5
Ming,僧文湛,紫阳道院,閒向蓬莱顶上行，道人相见话长生。岩扉半掩云霞色，石屋惟闻涧水声。阴洞草香春走鹿，灵椿花发晓啼莺。如何不见辽东鹤，千古江城自月明。,5
Tang,上官仪,假作屏风诗,绿叶霜中夏，红花雪里春。去马不移迹，来车岂动轮。,2
Ming,王嗣奭,偪阳道中,去岁伤秋潦，洪波尚淼然。翳桑栖水蛤，废里过江船。泽国人烟外，饥民驿路边。明霞餐不得，泪眼向高天。,5
Yuan,吴草庐,宁可无顷,风吹枯木不摇，水激方轮不动。毕竟有木有轮，惹起风号水涌。虽如泡影露电，也被眼根觑见。诸有都归变坏，万劫一空长在。,4
Song,方樗,立秋日喜雨寄楚老,抱疾不安枕，且为枯旱忧。俄然垂豹雾，莫是捲龙湫。烈焰全收暑，新凉正得秋。客谁讥褦襶，吾欲咏瓯窭。机杼松台邃，琴书竹户幽。西田宜早穫，却共虎溪游。,3
Tang,吴仁璧,投谢钱武肃,东门上相好知音，数尽台前郭隗金。累重虽然容食椹，力微无计报焚林。弊貂不称芙蓉幕，衰朽仍惭玳瑁簪。十里溪光一山月，可堪从此负归心。,2
WeiJin,李颙,涉湖诗,旋经义兴境，弭棹石兰渚。震泽为何在，今唯太湖浦。图径萦五百，眇目缅无睹。高天淼若岸，长津杂如缕。窈窕寻湾漪，迢递望峦屿。惊飙扬飞湍，浮霄薄悬岨。轻禽翔云汉，游鳞憩中浒。黯蔼天时阴，岧峣舟航舞。凭河安可殉，静观戒征旅。,0
Tang,宋言,渔父辞剑赋（以济人之急取利诚非为韵）,彼子胥兮亡命江湄。赖渔父兮停桡在兹。既横流而济矣。因解剑以酬之。厚意殷勤。何惜千金之器。高情特达。竟陈三让之辞。稽其去国无途。迷津独立。前临积水之阻。后有追兵之急。踌蹰而鹤发相哀。顾盼而渔舟可入。忧心尽展。凭刳木以何虞。渡口虽遥。挂轻帆而巳及。繇是拂拭青萍。披陈素诚。念险难以知我。顾提携而赐卿。拔三尺之荧荧。波间电落。横七星之凛凛。掌上风生。叟乃莞尔兴言。支颐话志。本期浩淼以排难。讵可怆惶而徇利。酬仁报惠。诚多公子之心。害义伤廉。且异老夫之意。况乎楚令方急。严刑且陈。尽索奔亡之党。先诛隐匿之人。若以爵禄为念。荣华是亲。则械尔躬而赴国。持尔剑以防身。整棹西归。自受执圭之赏。论功北面。宁亡切玉之珍。盖由恻隐为心。艰危是济。方图散发之乐。岂假吹毛之锐。情高而俗虑难量。语罢而鸣桹忽逝。连环吐月。空临玉匣之间。一叶乘风。渐入寒烟之际。岂不以识达精微。言穷是非。弃霜刃以长往。弄云涛而不归。寂寞岩烟。沉东流之渺渺。凄凉浦树。含落日以依依。异乎义立一朝。名超万古。决云之异状徒逞。皎日之深诚不取。则知美范蠡而述鲁连。信斯人之可伍。,2
Song,王随,寄张明真,绀发丹颜气粹和，大茅峰畔隐云萝。至人朝斗传灵诀，先帝观龙赐御歌。町疃瑞文眠径草，蜿蜒神物戏池波。自惭五马来尘外，一挹仙风幸已多。,3
NanBei,江晖,刘生,五陵多美选，六郡尽良家。刘生代豪荡，标举独荣华。宝剑长三尺，金樽满百花。唯当重意气，何处有骄奢。,1
Song,育王寺僧,阻史弥远占寺偈,寺前一块地，常有天子气。丞相要作坟，不知主何意。,3
Yuan,李士瞻,其二,船泊江潮是异乡，戴郎家住楚门傍。寄来青柿犹存蒂，摘得黄柑尽带霜。竹坞人家茅屋小，石矶渔艇钓丝长。可怜扰扰风尘际，谁识桃源有洞房。,4
Tang,叶简,占两鸡子（一云唐诗，题作《射覆二鸡子》）,此物不难知，一雄兼一雌。请将打破看，方明混沌时。,2
WeiJin,杨戏,其十七 李德昂,安汉宰南，奋击旧乡。剪除芜秽，惟刑以张。广迁蛮、濮，国用用强。,0
Ming,方璘,二月,二月山城未见花，一江春水漫蒲芽。先生睡熟浑无事，闲咏新诗送落霞。,5
Tang,僧缘密,其九 抬荐商量,相见不扬眉，君东我亦西。红霞穿碧海，白日绕须弥。,2
Ming,卜舜年,湖上送别,西风奋枯林，潮沸盛湖晚。泪眼对残阳，看君行渐远。,5
Tang,宋以后著作中所载唐代神仙鬼怪诗,其四,寒灯未灭夜愁添，轻帐低垂薄似烟。忘却闺中病无寐，空教魂梦到君边。,2
Yuan,林景英,送友之石龙,一杯渭酒劝诗豪，杨柳西风拂去袍。行路正当金虎壮，登云不惮石龙高。水悬岩白惊残雪，日漾溪红认落桃。记取奚囊新句得，月三四幅寄东皋。,4
Tang,僧契此,其四,吾有一躯佛，世人皆不识。不塑亦不装，不雕亦不刻。无一滴灰泥，无一点彩色。人画画不成，贼偷偷不得。体相本自然，清净非拂拭。虽然是一躯，分身千百亿。,2
NanBei,陆倕,蠡杯铭,用迈羽杯，珍逾渠碗。实同蠡测，形均扑满。伊我疲病，独居无伴。所不比挹，谁诮谁缓。,1
NanBei,陈叔宝,其四,大妇妒蛾眉，中妇逐春时。小妇最年少，相望卷罗帏。罗帏夜寒卷，相望人来迟。,1
Song,王琪,金陵赏心亭,千里秦淮在玉壶，江山清丽壮吴都。昔人已化辽天鹤，旧画难寻卧雪图。冉冉流年去京国，萧萧华发老江湖。残蝉不会登临意，又噪西风入座隅。,3
Song,王翰,司空侍郎故居,西风策马问王官，松径萦纡上百盘。泉响夜潭穿石窦，峰高天柱矗云端。一鸣共许才华旧，三诏方知节操寒。花落鸟啼人不见，休休亭上倚阑干。,3
Qing,毛澄,其二,江山寒雨冷，萧瑟不成春。豺虎昼当道，乌鸢饥啄人。军需城邑竭，贼火井闾贫。一饱非容易，长歌背负薪。,6
Qing,王于臣,念奴娇 晚泊,桃花渡口，对斜风细雨，扁舟孤系。隔水人家烟里树，漏出遥峰苍翠。恰听钟声，鍧然盈耳，知有桥边寺。青帘摇漾。舟师问酒沽未。几日才过清明，莺啼花谢，都做春深意。徙倚孤篷堪兀坐，似觉余寒欲嚏。且任多愁，聚来心上，百样能为祟。蒙头布被，倦时自拥闲睡。,6
Song,王梦应,其三,火龙骑日雪飞空，劲草亭亭不见风。臣亮南阳今未老，一锄云碎日犹红。,3
NanBei,温子升,春日临池诗,光风动春树，丹霞起暮阴。嵯峨映连璧，飘飖下散金。徒自临濠渚，空复抚鸣琴。莫知流水曲，谁辩游鱼心。,1
Tang,王晙,郊庙歌辞 祭汾阴乐章 太和（吏部尚书王晙作）,于穆圣皇，六叶重光。太原刻颂，后土疏场。宝鼎呈符，歊云孕祥。礼乐备矣，降福穰穰。,2
Yuan,何景福,江天雪意,云压天边树，瑶英欲下时。风威寒更急，潮信冻来迟。酒市增高价，渔舟误晚炊。灞桥诗思好，先借蹇驴骑。,4
Qing,毛莹,鹊桥仙 七夕,新蟾推起，彩虹驾就，怕甚银河辽阔。七囊人赴来年期，费乌鹊、一番周折。却笑人间，无端儿女，瓜果中庭陈设。几家乞巧得痴呆，应不若、先生守拙。,6
Tang,王缙,青雀歌,林间青雀儿，来往翩翩绕一枝。莫言不解衔环报，但问君恩今若为。,2
NanBei,刘孝胜,升天行,尧攀已徒说，汤扪亦妄陈。欲访青云侣，正遇丹丘人。少翁俱仕汉，韩终苦入秦。汾阴观化鼎，瀛洲宴羽人。广成参日月，方朔问星辰。惊祠伐楚树，射药战江神。阊阖皆曾倚，太一岂难亲。赵简犹闻乐，周储固上宾。秦皇多忌害，元朔少宽仁。终无良有以，非关德不邻。,1
Qing,尤钧,雨中登惠山,拨云上高岭，云浮岭飞动。磴滑趾不容，手藉藤萝控。雨声杂松风，澎拜怒涛涌。行行崖岫间，翠湿衣袂重。回顾下山路，落叶飞鸟送。寻寺谋憩踪，隔竹钟鱼讽。,6
NanBei,王叔之,兰菊铭,兰既春敷，菊又秋荣。芳薰百草，色艳群英。孰是芳质，在幽愈馨。朝斯夕斯，愿言永贞。,1
Yuan,田禄生,咏盆松,山中三尺岁寒姿，移托盆心亦一奇。风送涛声来枕细，月牵疏影上窗迟。枝盘更得栽培力，叶密曾沾雨露私。他日栋梁虽未必，草堂相对好襟期。,4
Tang,何鸾,郊庙歌辞 祭汾阴乐章 舒和（太常少卿何鸾作）,乐奏云阕，礼章载虔。禋宗于地，昭假于天。惟馨荐矣，既醉歆焉。神之降福，永永万年。,2
Ming,孔承懿,邑隐士送族人陪驾幸太学诗,圣主龙飞十二春，辟雍重幸武彝伦。九天星使传东鲁，三世云孙觐紫宸。汉代仪刑光复旧，皇明日月喜更新。竹东原是文章客，命服还充上国宾。,5
Ming,尹耕,项羽墓,四方争逐鹿，三户可亡秦。何事新安卒，同成马足尘。捐金行反间，撞斗失谋臣。今日留抔土，应惭负剑人。,5
Ming,王嘉谟,西郊晓望,迢迢西北望，云淡秋山永。寒松无留露，弦月不耀景。百鸟竞朝鸣，渺渺关河静。阊阖閟神宫，虚牝遥相警。独有渊壑情，跼蹐谁能领。,5
Yuan,汪珍,晓发,夜宿吴乡雨，朝行越树烟。山川频送客，风雪故催年。舟稳看三老，囊羞得一钱。归帆喜无恙，伍庙大江前。,4
Qing,方尔谦,贺薛玉如、陈尺楼结婚,喜相逢还是同乡，北斗星光照南斗；看名教自然有乐，西球风气到东球。,6
Song,王伯淮,呈德厚宫主先生,九锁松门夜不关，蓬莱分境到尘寰。仙风鹤驾来天表，白昼云旗下世间。古洞得泉消俗病，名山有药驻童颜。何当常对先生面，愿借飞凫日往还。,3
Qing,卜舜年,赠侄倩汤将军,昨夜五星攒北斗，朝来印系将军肘。我家娇客气如虹，勇略不数汤国公。外家兵书从幼习，久矣江东无老熊。三吴不比九大镇，人民宴乐皆高枕。左薄大海右太湖，内寇外倭相应呼。时虞寇窟狡于兔，更虑倭帆开似凫。至尊拊髀懋简尔，爱尔裘带閒且都。白面依然儒者象，赤心自与常人殊。草檄击贼无不可，悬得江门太平锁。,6
Song,王元,悼李韶,韶也命何奇，生前与世违。贫栖古梵刹，终著旧麻衣。雅句僧抄遍，孤坟客吊稀。故园今孰在，应见梦中归。,3
Song,王镃,访翟梅山,诸老彫零尽，江湖今有谁。半生行客惯，多难识君迟。花屋春风酒，梅山雪夜诗。莫为名钓出，世事正如棋。,3
Tang,王仲舒,寄李十员外,百丈悬泉旧卧龙，欲将肝胆佐时雍。惟愁又入烟霞去，知在庐峰第几重。,2
Ming,陈棐,过环珠水神庙,路转黄金峡，江流碧玉环。舟回九十里，人避百重湾。峰屋如仙阁，人家近阆山。欲寻羽客话，云锁洞门閒。,5
Tang,李咸,田获三狐赋（以田获三狐吉无不利为韵）,客有都尉崔公。尝以投笔筮仕。遇解九二爻应。无何而立功异域。迨遂之来。相与游田。而获三狐。公以为应往者之兆。遂为田获三狐赋。余因应云。放心而适者。其在乎游田。徒御自肃。镮鋂相牵。指东郊以按辔。乘北风以鸣鞭。风威初厉。鹰隼斯击。英寮讼閒。农人务隙。分曹命侣。荣随所历。未济之狐。歘起荒陌。多疑胆损。虚惊心惕。趫材竞逐。良弓可射。算分铢于远近。乃舍拔而则获。于是长舒远引。自北徂南。遇丰草而必陟。逢虎穴而争探。车轻轮高。偫足䟃𧽼。将使蹂躏。其十二三。尔乃出林莽。践平芜。历历尔见。绥绥有狐。莫赤其色。又腯其肤。各挟尔之矢。先张尔之弧。虽罗空三面。而人合四隅。终见加其一目。遽生擒于仆夫。更有七擒七纵。乍奔乍逸。忽投足于旧邱。且守之而勿失。俄而猎火燄炽。蕴崇烟郁。知隐伏之无所。动险中之瞰出。搏噬交乱。竿杸揘觱。罔解狐之终凶。符六二之贞吉。得理中之道。偕枉直之实。且夫平原广衍。何有何无。独兹狐之见获。应君子之筮谟。君子云谁。其惟崔公。筮谟伊何。当入其仕乎。固欲知蔡泽之跃马。而问詹尹以泛凫。公侯干城。则四方壮士。文章经国。则一代英儒。我章斯银。我绶斯朱。安比夫求鱼靡饵。即鹿无虞哉。已而日低岚岫。烟生寒柳。鬯弓释掤。割鲜纵酒。是田也。盖以集彼戎事。从其偫丑。第吾人之欢谣。别郢中之能不。岂徒焚林竭泽。乾池涤薮。况夫天诫其驰骋。御难其枯朽。虽俟俟儦儦。或偫或友。皆弃之而不受。嘻兹狐之无知。何虽兽而似智。当其七雄分势。遇楚相以申威。九尾来仪。感魏君而呈瑞。又若腋入珍裘。肉登俎味。在物斯贱。与人为利。利之者以此。载咏歌而无愧。,2
Qing,允礼,观盐池并谒池神庙有作,参井分野郇瑕封，唐都南畔虞畿东。岳渎宣精钟巨浸，府海不让神明功。纵迩横遥幅百里，澄渟黝窅灵源通。疏列畦塍错绣壤，酾渠瀹注波㳞瀜。甘卤密■液潜漉，一宿霜练冰长空。炫转晶荧耀天日，锻椎圭璧堆玲珑。轺装䡐载均民食，远近给足公私丰。引水首夏迄秋仲，成实自有灵旗风。讵假熬波漉沙力，惟勤斥堠坚垣墉。知者造物巧者和，总藉天贶回昭融。圣朝百神并崇报，一方秩祀尤优隆。云榜高揭志信向，庥光永愿涵璇穹。,6
NanBei,谢朓,其七 从戎曲,选旅辞轘辕，弭节赴河源。日起霜戈照，风回连骑翻。红尘朝夜合，黄沙万里昏。寥戾清笳转，萧条边马烦。自勉辍耕愿，征役去何言。,1
Song,方丰之,句 其一,天女终降大居士，登伽惟挠小乘禅。,3
Ming,元卢摰,水调歌头 蛾眉亭,亭榭踞雄胜，杖屦踏烟霏。山灵听足春雨，忙遣暮云归。我欲天门平步，消尽江涛馀怨，尝试问冯夷。何物儿女子，刚道似蛾眉。雁行斜，松影碧，橹声微。一齐约下，风景莫是为湘累。政有玉台温峤，未暇燃犀下照，贪著芰荷衣。好在初明观，重与故人期。,5
Song,王奕,和赵若伦旧题多景楼,大地山河合九州，秋风吹起故乡愁。洛山冉冉机云出，汉水潇潇巡远羞。东望海连甘露寺，北来诗满镇江楼。金台万里天门杳，且问东津汶上舟。,3
Qing,方式济,蜀锦曲,蜀锦机长越罗短，绣出鸳鸯春水暖。姊妹绮年俱遣嫁，空闺寂处兰膏卸。女贞择对师孟光，依然操作纫兰攘。藏有天孙五色线，鲜明巧夺云锦章，愿缝尧衣与舜裳。,6
Yuan,元文宗,登金山,巍然块石数枝松，尽日游观有客从。自是擎天真柱石，不同平地小山峰。东连舟楫西津渡，南望楼台北固钟。我欲倚栏吹铁笛，恐惊潭底久潜龙。,4
NanBei,沈君攸,待夜出妓诗,帘间月色度，烛定妓成行。回身钏玉动，顿履佩珠鸣。低衫拂鬟影，举扇起歌声。匣中曲犹奏，掌上体应轻。,1
Song,王逵,鳌顶峰,眼看沧海近，身与白云高。回影连三岛，盘根压六鳌。,3
Ming,王希文,题旗峰书院,青紫峰亭远俗尘，百年遗迹又重新。山如有主还须我，地不虚灵只在人。草色绿回秋后雨，梅馨煖入酒前春。斯文胜会元非偶，默想应知协鬼神。,5
Tang,王季友,寄韦子春（一作山中赠十四秘书兄）,出山秋云曙，山木已再春。食我山中药，不忆山中人。山中谁余密，白发日相亲。雀鼠画夜无，知我厨廪贫。依依北舍松，不厌吾南邻。有情尽弃捐，土石为同身。夫子质千寻，天泽枝叶新。余以不材寿，非智免斧斤。,2
Qing,尹爟,其二,短发还羞落帽时，危楼独倚不胜悲。空教陆贾降雄策，此日佗城属阿谁。,6
NanBei,温子升,安定侯曲,封疆在上地，钟鼓自相和。美人当窗舞，妖姬掩扇歌。,1
WeiJin,桓温,八阵图,望古识其真，临源爱往迹。恐君遗事节，聊下南山石。,0
Song,王月窗,城南,早出城南路，江山总着题。林高楼似缩，岸远树疑低。鸲鹆噪乔木，桔槔鸣小畦。邮亭聊一憩，沽酒夕阳西。,3
Song,王奕,书赵忠靖公祠堂,老臣将略服先零，撑拓淮江五十年。不把壑舟移半夜，未应杞国坠中天。父奢既不惭诸葛，子括胡为愧仲连。节义功名父兄在，摩挲丰碣重潸然。,3
Ming,王钝,其二,山行苦厌路横斜，历遍湖湘未到家。雨脚傍人云碍马，树根成磴地蟠蛇。老添鬓发茎茎雪，秋染枫林树树霞。陟屺望来空泪眼，雁书何日到天涯。,5
Tang,何希尧,柳枝词,大堤杨柳雨沈沈，万缕千条惹恨深。飞絮满天人去远，东风无力系春心。,2
Song,文及翁,和东坡韵二首 其一,万寿山藏不二中，九峰峰下善财童。敲门问竹机锋触，倚槛看花色界空。汝坐蒲团曾有梦，我来刍牧愧无功。吴天蜀地元来近，月照峨嵋日又东。,3
Ming,卞季良,倚杖,寂历深山内，萧然只此家。孤吟幽鸟共，独立野僧过。一径樵初返，长空日欲斜。杖藜仍尽夕，凉月映森柯。,5
WeiJin,谢尚,谈赋,斐斐亹亹，若有若无。理玄旨邈，辞简心虚。,0
Yuan,周伯琦,其六,水味分咸淡，岚氛集暮朝。烹炊心每厌，冲冒疾偏饶。斥卤元因海，涂泥半是潮。万形皆幻寓，随分得逍遥。,4
NanBei,僧惠休,其三,秋风袅袅入曲房。罗帐含月思心伤。蟋蟀夜鸣断人肠。长夜思君心飞扬。他人相思君相忘。锦衾瑶席为谁芳。,1
Yuan,王祎,吴江别莲上人,飘零有若此，离别复如何。情剧酒杯少，愁添诗句多。荒村黄叶树，极浦白鸥波。回首相携处，秋风玛瑙坡。,4
Ming,王士骐,藤,手种藤花大可围，暮春小圃亦芳菲。黄鹂隐叶惟闻啭，紫蝶寻春不辨飞。满架迎风光眩眼，缘溪著雨碧侵衣。漫道破除情事尽，长条柔蔓转依依。,5
Song,王琪,九曲池①,越调隋家曲，当年亦九成。哀音已亡国，废诏尚留名。仪凤终沉影，鸣蛙祇沸声。凄凉不可问，落日背芜城。,3
Tang,宋齐丘,句,大似贤臣扶社稷，遇明则见暗还藏。,2
Yuan,昂吉,芝云堂,漪绿园中石一拳，十金移得置堂前。望中云气生芝草，春在仙人种玉田。,4
NanBei,庾肩吾,九日侍宴乐游苑应令诗,辙迹光周颂，巡游盛夏功。铭陈万骑转，阊阖九关通。秋晖逐行漏，朔气绕相风。献寿重阳节，回銮上苑中。疏山开辇道，间树出离宫。玉醴吹岩菊，银床落井桐。御梨寒更紫，仙桃秋转红。饮羽山西射，浮云冀北骢。尘飞金埒满，叶破柳条空。腾猿疑矫箭，惊雁避虚弓。彫材滥杞梓，花绶接鹓鸿。愧乏天庭藻，徒参文雅雄。,1
Qing,王敬铭,灵宝道中口占,游子身尝境，衰亲心历时。家书不敢说，白发已如丝。,6
Qing,王连瑛,吾庄,沙田宜种柳，深处著吾庄。四望皆春色，中间一草堂。鸣琴翻旧谱，捣药试新方。车马谁相问，柴门日正长。,6
Qing,王誉昌,剑门,神丁辟得一峰尊，苍翠曾留斧凿痕。界截黄尘森似剑，罅通碧落倚为门。迎寒山爽惟余骨，入夏云奇剩有根。顽块不须争项背，三台五老尽儿孙。,6
WeiJin,臧彦,駃牛赋,若乃豪宗威胤，公侯王后。乘轻御肥，貂蝉耀首。翟翟华貂，铄铄云母。良㹀擢足于双岛，名骏叠迹于左右。贵游踊跃于绝伦，观者嗤妍其好丑。遂慕骏駃以相高，精彼奇选之希有。仪体既美，特资高足。名参飞兔，价齐骥騄。乃有超群独出，骅毛文角，玷班凝白，鲜纤蜎曲。殊相允备，名不虚假。伟质魁梧，骨奇形雅。竦若惊鹿，駃若奔马。,0
Yuan,王逢,其二,一亩閒斋馆，三年守道心。乍来惊野鹿，久住识山禽。乱石浮春气，长松落昼阴。世人知有此，翻畏白云深。,4
Yuan,处林,答定水堂上见心和尚,时危无计访瀛洲，何处山川可浪游。天外羽书劳传马，江间战舰起沙鸥。正思莲社香云满，未觅桃源春水流。东望双峰情似海，乘槎拟欲共赓詶。,4
Yuan,周棐,寄子高都事,昔年相与最多情，尚忆联镳度锦城。御水满沟看洗马，宫墙隔树听流莺。别来故旧今谁在？老去艰虞只自惊。山色湖光总无赖，不堪幽独转愁生。,4
Tang,朱放,送温台,眇眇天涯君去时，浮云流水自相随。人生一世长如客，何必今朝是别离。,2
NanBei,僧惠休,楚明妃曲,琼台彩楹。桂寝雕甍。金闺流耀。玉牖含英。香芬幽蔼。珠彩珍荣。文罗秋翠。纨绮春轻。骖驾鸾鹤。往来仙灵。含姿绵视。微笑相迎。结兰枝。送目成。当年为君荣。,1
Song,句昌泰,其二,从俗鲜所得，九牛中一毛。强牵麋鹿性，要学豹龙韬。野服颜常好，晴窗首自搔。向来误应聘，尘土污吾袍。,3
Tang,司空曙,病中寄郑十六兄（一本题下有概字）,倦枕欲徐行，开帘秋月明。手便筇杖冷，头喜葛巾轻。绿草前侵水，黄花半上城。虚消此尘景，不见十年兄。,2
NanBei,褚玠,斗鸡东郊道诗,春郊斗鸡侣，捧敌两逢迎。妒群排袖出，带勇向场惊。锦毛侵距散，芥羽杂尘生。还同战胜罢，耿介寄前鸣。,1
Ming,叶元玉,太平别业为杨恒叔乃尊题,万树甘棠手自栽，拂衣高卧故山隈。白云深护三间屋，小径斜通几树梅。花下看书红点句，月中呼酒白浮杯。城东车马多如许，谁解飘然到此来。,5
Yuan,林景英,秋风,飒然何处起，水国不成眠。触树人疑雨，开门月在天。渔舟移绝浦，雁阵落荒田。晓起伤漂荡，芦花走屋前。,4
Qing,王孙蔚,赋赠卢司李,蓟门相对故人情，同拜新纶事远征。明月一轮巴子国，秋风匹马鄂王城。羞言桑孔多心计，旧识于张有盛名。他日江天遥忆处，黄矶白渚楚云平。,6
Ming,王衡,瓮山,平楚随山去，河丘界远皋。春冰浮草色，日暮起松涛。碧瓮分烟落，朱霞簇野高。一泓资短策，枯荻尚萧萧。,5
NanBei,谢惠连,泛南湖至石帆诗,轨息陆途初，枻鼓川路始。涟漪繁波漾，参差层峰峙。萧疏野趣生，逶迤白云起。登陟苦跋涉，䁹盻乐心耳。即玩玩有竭，在兴兴无已。,1
Tang,僧光业,其二,山上擒来镇里收，天然模样已成囚。妄占气色为徵兆，更引文章说御楼。长榜数张悬市内，短刀一队送江头。旋驱旋斩教随水，只此名为正道流。,2
Yuan,毛直方,其三,奉倩伤神不是痴，人生百感有真机。飘零遗墨残针线，与泪无期自一挥。,4
Qing,尹推,独坐无聊。次唐律,白发满双鬓，浮生良可悽。习慵常厌客，多病转疏妻。酒熟那能饮，诗成不复题。支颐还独睡，寒日已山西。,6
Song,丁注,无闷,风急还收，云冻又开，海阔无人剪水。算六出工夫，怎教容易。刚被郢歌楚舞。镇独向，尊前夸轻细。想谢庭诗咏，梁园赋赏，未成欢计。天意。是则是。便下得控持，柳梢梅蕊。又争奈、看看渐回春意。好趁东君未觉，预先把、园林都装缀。看是处，玉树琼枝，胜却万红千翠。,3
Song,方凤,客有问金华胜游者以诗叙其概,赤松上下雨霏微，八咏楼头重拂衣。西港晴来汀草长，北岩幽处洞泉飞。风敲定磬鹿春过，月满丹台鹤夜归。历览因知古词客，盛誇云梦未全非。,3
Tang,王熊,奉别张岳州说二首（一作荅张燕公岳州宴别） 其一,长沙辞旧国，洞庭逢故人。薰兰敦久要，披雾转相亲。岁月空嗟老，江山不惜春。忽闻黄鹤曲，更作白头新。,2
Ming,王希元,春日过函三阁,一望平川暮霭收，千家城郭月华流。人从萝薜知幽处，燕啄香泥过画楼。洗药经年泉石碧，谭禅终日雨花浮。坐来自许能忘世，野鹤孤云任去留。,5
NanBei,顾野王,艳歌行三首 其一,夕台行雨度，朝梁照日辉。东城采桑返，南市数钱归。长歌挑碧玉，罢尘笑洛妃。欲知欢未尽，栖乌已夜飞。,1
Qing,王邦畿,拥被,拥被贪馀煖，香梅冻懒看。考诗心自苦，却病体能安。鸟唤山门晓，鱼潜石井寒。此时庐岳顶，茅屋雪漫漫。,6
Yuan,方回,仲夏书事十首 其一,园林夏宜晓，叶叶溜晴光。此地吾能净，非天独肯凉。汲泉看马饮，刬草免蛇藏。似亦为形役，终无市井忙。,4
Qing,孔毓玑,其四,石磴凌危常过鹿，溪流成坎细生鱼。珍珠帘卷当晴昼，寒雨垂垂下碧虚。,6
Ming,叶子奇,懊恼曲,绿珠酒半酣，吹笛对明月。金谷楼正高，万骑已如雪。,5
Yuan,僧圆至,义冢斜,城阙千棺瘗此斜，古堆新穴满平畬。春丛乱哭鳏寡鸟，雨树杂开啼笑花。散骨已粘苔作肉，痴魂犹认土为家。何人薄暮焚钱去，风捲残灰满柏丫。,4
Qing,丁之翘,沁园春 题丁子硁还读我书之村,万事都慵，懒慢无堪，悲歌自怡。去城西十里，诛茅为屋；柳边一带，种菊编篱。贮尽好书，买来破砚，泽畔行吟有所思。烟深处，更平田莳药，曲水通池。从他城市纷靡。只泌水衡门可乐饥。听夕阳牛背，数声笛弄；晚秋蟹舍，几点渔炊。插架标题，充籯书画，一幅渊明归去辞。人间世，自读书以外，无事堪为。,6
Tang,王元,怀翁宏,独夜思君切，无人知此情。沧州归未得，华发别来生。孤馆木初落，高空月正明。远书多隔岁，独念没前程。,2
Tang,王希明,其三 东方七宿,氐，四星似斗侧量米。天乳氐上黑一星，世人不识称无名。一个招摇梗河上，梗河横列三星状。帝席三黑河之西，亢池六星近摄提。氐下众星骑官出，骑官之众二十七。三三相连十欠一，阵车氐下骑官次，骑官下三车骑位。天辐两星列阵傍，将军阵里振威霜。,2
Yuan,李集,其二,洞府称箕谷，江山共霁亭。乐天真得道，遁世已忘形。顾我头将白，唯公眼尚青。卜邻曾有约，偕老送馀龄。,4
Ming,王撰,夜宿山楼,重重烟霭望中收，渔网参差古渡头。木叶凋时孤雁远，月华高处一桥浮。谢公屐冷山无恙，白傅船空水自流。话尽凄凉十年泪，秋风残醉卧南楼。,5
Ming,王錂,玉芙蓉,外：臣唐勒进酒。乔松荫玉宸。介母临仙境。愿筹添海屋。算跻冈陵。筵开黼帐杯前寿。座列香奁胜里人合前。,5
Yuan,王结,木兰花慢 送李公敏,渺平芜千里，烟树远、淡斜晖。正秋色横空，西风浩荡，一雁南飞。长安两年行客，更登山临水送将归。可奈离怀惨惨，还令远思依依。当年寥廓与君期。尘满芰荷衣。把千古高情，传将瑶瑟，付与湘妃。栽培海隅桃李，洗蛮烟瘴雨布春辉。鹦鹉洲前夜月，醉来倾写珠玑。,4
Yuan,朱德润,送达兼善元帅赴浙东,伏波将士出鄞东，夜斩鲸鲵碧海中。虎帐护寒云蔽日，龙旗催晓浪翻风。帆开鹢羽桅星白，箭拂髦头血点红。洗手便听歌凯捷，大藩文帅作元功。,4
Yuan,艾性夫,尽日,尽日坐谷口，看云生岭头。蝉声偏占晚，菊色欲专秋。江碧水心淡，叶红溪树愁。乾坤万万古，流转一虚舟。,4
Yuan,余善,追和张外史游仙诗 其一,鸾书趣燕五城东，下视星辰在半空。行过摇台重回首，玉清更在有无中。,4
WeiJin,云林右英夫人,其二十 右英夫人作,紫阙构虚上，玄馆冲绝飙。琳琅敷灵囿，华生结琼瑶。骋軿沧浪津，八风激云韶。披羽扇北翳，握节鸣金箫。凤籁和千钟，西童歌晨朝。心豁虚无外，神襟何朗寥。回舞太空岭，六气运重幽。我途岂能寻，使尔不终凋。,0
Ming,王谕箴,赠幕史粹公罢政归钓鳌台,声誉遥遥表缙绅，几年东浙鹤随人。政归径植陶潜菊，身隐腰宽学士银。丛桂静看秋夜月，一竿闲弄碧江春。独怜吴越苍生眼，日日鳌台望钓轮。,5
Tang,吴大江,棋赋,奇谋入妙。巧思参元。虽一枰之可美。起三隅而邈然。似将军之出塞。若猛士之临边。及其进也。则鸟集云布。阵合兵连。或参差而易决。或龃龉而难便。开马眼以防后。张虎口而遮前。磊磊似玉石之相饰。粲粲若众星之丽天。尔其深思远虑。知白守黑。以仁义为反道。用诡谲为明德。或意在东南。而伪击西北。类行藏之通变。同阴阳之不测。于是且侵且战。不恃不平。雁行络绎。鱼阵纵横。宁扶危以救死。不贪败以丧生。或备攻于略地。或专命于用兵。或辘轳以成劫。或宛转而入征。虽劳形而竭思。固难得以言名。及夫雌雄有决。疑多胜寡。思悠扬而不定。气沈吟而未下。名不可窃。智不可假。千虑万计。复何为者。行必量力。动则相时。其措意也屡巧。其适变也多姿。既得之者荣。失之者辱。此馀而未已。彼怀而讵足。驰神不竭。应运无穷。势出心外。命悬手中。围初开而复闭。路欲塞而还通。伊仁智之可玩。岂造化之为功。使夫离娄丧睛。隶首迷术。公子罢宴而惊视。樵客入山而忘出。,2
Song,丁可,题寒岩寺,大块中间一窍开，佛龛僧榻遍岩隈。群峰争汎玄云出，绝磴祇容幽鸟来。蝠穴巧藏人世界，鳌山惊现蜃楼台。重来又与山僧别，钟鼓无情鹤自哀。,3
Qing,戈渡,立秋后三日雨后湖上,荷渚依兰桨，鸳鸯野梦清。霞光薰晚渡，塔影压秋城。人语风前软，箫声水上轻。五湖三泖志，几遂此生情。,6
WeiJin,杨戏,其十 邓孔山,安远强志，允休允烈。轻财果壮，当难不惑。以少御多，殊方保业。,0
Tang,李嶷,淮南秋夜呈周侃（一作呈同僚）,天净河汉高，夜闲砧杵发。清秋忽如此，离恨应难歇。风乱池上萍，露光竹间月。与君共游处，勿作他乡别。,2
Song,万俟咏,春草碧/番枪子,又随芳绪生，看翠霁连空，愁遍征路。东风里，谁望断西塞，恨迷南浦。天涯地角，意不尽、消沈万古。曾是送别长亭下，细绿暗烟雨。何处。乱红铺绣茵，有醉眠荡子，拾翠游女。王孙远，柳外共残照，断云无语。池塘梦生，谢公后、还能继否。独上画楼，春山暝、雁飞去。,3
Ming,王九叙,狼山观兵,浩瀚淊腾浥大荒，看来大地总汪洋。邻家东界说西海，何代桑田此渺茫。戈甲连天惊泽国，鼍龙入阵走降王。白狼明月山头问，剑气横斜万里长。,5
NanBei,谢惠连,西陵遇风献康乐诗 其一,我行指孟春，春仲尚未发。趣途远有期，念离情无歇。成装候良辰，漾舟陶嘉月。瞻途意少悰，还顾情多阙。,1
Song,方蒙仲,天基节当筵致语口号,晓日金门气郁葱，人间万里总祥风。再登况遇三登盛，独乐何如众乐同。行有玉觞陪迩列，岂无金鉴洞遗忠。天恩年寿何分别，尽在簪花舞蹈中。,3
Yuan,宋褧,雄州道中即事,南过新城道，田畴迥不同。长沟如浙右，下壤似淮东。塘泺依依住，桥梁处处通。道傍遗老说，此可治农功。,4
Yuan,杜仁杰,无题,老泪河源竭，忧端泰华齐。苦吟知有恨，细写却无题。事与孤鸿北，身携片影西。催归烟树外，不用向人啼。,4
WeiJin,卢谌,其三,王室丧师，私门播迁。望公归之，视险忽艰。兹愿不遂，中路阻颠。仰悲先意，俯思身愆。,0
Qing,允禧,登平山绝顶,关山万里望中收，策杖危岩最上头。畿辅西来雄镇列，渔阳东去大河流。归樵独立看云晚，游骑闲盘射雁秋。今日三边烽燧息，晚烟斜照恣夷犹。,6
Qing,王崇简,其三,渔阳秋色照桑乾，日暮沙飞雁度难。御苑金茎迷细草，上方银汉挂阑干。西风欲诉明妃怨，千载空歌易水寒。怅望高天成太息，数声清角月中残。,6
Qing,王文治,其二,晚凉被酒后，初月放舟时。人在芦中语，歌从水上迟。江山雄海右，谈笑慰天涯。百罚休辞醉，清辉满玉卮。,6
WeiJin,挚虞,帝尧赞,唐帝放勋，钦明文思。惟天为大，惟尧则之。巍巍荡荡，万邦雍熙。,0
Tang,伊用昌,湖南闯斋吟①,谁人能识白元君，上士由来尽见闻。避世早空南火宅，植田高种北山云。鸡能抱卵心常听，蝉到成形壳自分。学取大罗些子术，免教松下作孤坟。,2
Qing,王士祯,凤阳鼓楼楹联,相阴阳，度原隰，想前朝创业艰难，惟余陵寝盘空，江淮带郭，望离离满眼旧山川，彼何人哉，顿伤心于青袍白马；省刑罚，薄税敛，沐当代深恩浩荡，但见闾阎扑地，舸舰迷津，欣蔼蔼一天新雨露，登斯楼也，岂侈观乎绿树红云。,6
Ming,王寅,吴山秋晚,有客閒居无奈閒，为看秋色一跻攀。百盘细草斜阳路，三曲澄江隔岸山。野寺最宜红叶后，孤钟偏在白云间。赏心又得逢僧话，此后幽期数往还。,5
Qing,丁惠康,感事,披发茧足行邅邅，有人流涕哀江南。眼前所见皆馀子，大宙之乱何时戡。,6
NanBei,萧子晖,陇头水,天寒陇水急，散漫俱分泻。北注徂黄龙，东流会白马。,1
Ming,王逢,梧溪有怀二首 其一,薄云天欲晚，微雨水先凉。燕子交飞处，梧花满树香。怀人路非永，对酒世相忘。不怪衣裳湿，中宵延露光。,5
Yuan,周伯琦,上京杂诗十首 其一,皇图基正统，朔易建神京。地厚南坡煖，天低北斗明。禁垣金耸阁，朝市石为城。盛业超前古，侯王作干桢。,4
Qing,王夫之,其二,昨夜梅边约，春情悄不禁。刀环光阵阵，佛火照心心。箕颍徐生拙，江湖魏子深。南阳凭羽翼，恩泽放山林。,6
Qing,王士禄,寄季弟贻上,离居足忧端，忽忽苦无怿。暌违感至今，提携念在昔。执手既未卜，所愿眠食适。顷者家邮至，言汝资药石。置书坐沈吟，芒芒中怀迫。移时取竟读，书言颇详覈。比当发使时，汝体业已泽。恐为虚见慰，此意苦难逆。丛杂缄牍末，最后得手迹。把读语良符，笔势更奕奕。终古魂梦淆，连宵役精魄。翘首望南云，安得双羽翮。送我置汝傍，睹汝肥与瘠。,6
Tang,僧灵澈,谪汀州,青蝇为吊客，黄犬寄家书。,2
NanBei,萧绎,折杨柳,巫山巫峡长，垂柳复垂杨。同心且同折，故人怀故乡。山似莲花艳，流如明月光。寒夜猿声彻，游子泪沾裳。,1
Qing,王阳舒,留别高子,老梅傍屋侧，长生诀已得。一阳初发动，透骨露春色。高子绝嚣尘，今时之古人。品格与梅花，化作一时春。开轩饮我酒，挑镫伴我吟。一念成知己，千秋有同心。嗟予行路人，肝肠久不熟。方登古兰台，复欲探禹穴。把手看梅花，依依不忍别。,6
Yuan,李致远,中吕普天乐,刘唐你是狠爹爹。整折倒了我三个月。都则为偷寒送煖。我和他义断恩绝。那婆娘衠一味嫉妒心。无半米着疼热。指望和意同心成家业。到送的俺子父每两处分别。那婆娘这其间知他是醒也醉也。我如今知他是死也活也。僧住赛娘儿呵知他是有也没也。,4
NanBei,范泰,九月九日诗,劲风肃林阿，鸣雁惊时候。篱菊熙寒丛，竹枝不改茂。,1
WeiJin,王愆期,怀秋赋,去时来时惨凄，悼秋气之可悲。,0
Qing,于敏中,蔬圃门联,今日正宜知此味；当年曾自咬其根。,6
Qing,方琬,戊子避乱舟中寄弟,野树鸣蝉咽未休，蓼花蘋叶晚来秋。干戈满眼惊残梦，风雨伤心逐去舟。丧乱相依吾弟在，艰危无奈老亲忧。更怜宿草青青冢，寒食新烟望里愁。,6
Ming,卜舜年,黄浦晚度,残照收黄浦，孤舟何处依。沙昏秋雁落，潮满夜渔归。薄海山川旷，前涂庐舍稀。帆轻天路近，直与鹤俱飞。,5
Qing,王之圻,悲歌,道远不离刺，心立谈可期。白首结交何，多以彼富厚。今日黄金尽，明日犹相知。斯人果安在，出门欲何之。,6
NanBei,萧绎,吴趋行,水里生葱翅，池心恒欲飞。莲花逐床返，何时乘舟归。,1
Song,方樗,题义门,大义久不作，颓纲孰能扶。有回万钧力，足起千载愚。沄沄麟溪上，奕奕君子居。同堂爨不析，已及九世馀。动必敦孝悌，昭焉遵训谟。有田可以稼，有畦可以蔬。有琴亦有筑，有诗亦有书。雍雍悦子姓，肃肃严妇姑。祀飨必诚悫，冠婚礼无踰。济邻屡发廪，致客恒軿车。一翁垂九十，群从纷前趋。支持屹柱石，淬砺精璠玙。清朝特旌义，大字标门闾。丰碑妙纪实，赋咏皆鸿儒。老我愧同里，时陪文字娱。白发映沼沚，清风满襟裾。高歌一举酒，歌罢仍长吁。末俗见淳朴，岿然真世模。,3
Yuan,叶李,杨仁风送杨治中例免北归,不及瓜时谢政还，离筵草草送归鞍。将身许国心元壮，立事无功兴易阑。万叠云山孤剑晚，一鞭风雪短亭寒。马头依旧长安道，未是人间行路难。,4
Yuan,朱斌,题赵彦徵画,玉堂学士之孙子，文雅风流世无比。沤波亭上客阑时，戏写吴兴好山水。远山疑是弁山青，近山金盖与云平。两峰翠峙势如削，中有滉瀁双溪清。溪上村村桑柘绿，桥下修林覆茅屋。春风酒熟鸡豚肥，野老过从少拘束。迩来风尘十载馀，可怜乐土皆邱墟。只今独有苕溪上，有水有山如此图。吾生颇识山林趣，按图拟问田园计。何时长啸来山中，与君放旷人间世。,4
NanBei,丘迟,敬酬柳仆射征怨诗,清歌自言妍，雅舞空仙仙。耳中解明月，头上落金钿。雀飞且近远，暮入绮窗前。鱼戏虽南北，终还荷叶边。惟见君行久，新年非故年。,1
Ming,王履,千尺撞百尺撞,千尺亭亭百尺连，祇缘奇观在层巅。欹斜朽级难为步，飘忽飞魂只看天。云谷可探神未许，松风宜听耳无权。老夫敢向危中过，不是真仙也近仙。,5
Tang,牟融,题山房壁,珠林春寂寂，宝地夜沈沈。玄奥凝神久，禅机入妙深。参同大块理，窥测至人心。定处波罗蜜，须从物外寻。,2
Ming,王世懋,庐山雪,朝日照积雪，庐山如白云。始知灵境杳，不与众山群。树色空中断，泉声天半闻。千崖冰玉里，何处着匡君。,5
Tang,吴融,其二,一夜鸟飞鸣，关关彻五更。似因归路隔，长使别魂惊。未省愁雨暗，就中伤月明。须知越吟客，欹枕不胜情。,2
Ming,孔希圣,缺题 其二,草草生涯鬓已新，百年离合复酸辛。纷纷世事都为梦，薄薄人情孰是真。早识穷通元外物，要将荣悴付洪钧。堪嗟碌碌随尘俗，莫谓清朝吏隐人。,5
Qing,毛澄,偶出,崦内隐茅屋，隔篱闻药香。秋山独行路，落叶下寒塘。桕树已如雪，板桥微有霜。立看北来雁，风急不成行。,6
Tang,李元纮,奉和圣制送张说上集贤学士赐宴（赋得私字）,硕儒延凤沼，金马被鸿私。馔玉趋丹禁，笺花降紫墀。衔恩倾旨酒，鼓舞咏康时。暂觏群书缉，逾昭盛业丕。接筵欣有命，搦管愧无词。自惊一何幸，太阳还及葵。,2
NanBei,周舍,上云乐（杂言）,西方老胡。厥名文康。遨游六合。傲诞三皇。西观濛泛。东戏扶桑。南泛大蒙之海。北至无通之乡。昔与若士为友。共弄彭祖扶床。往年暂到昆仑。复值瑶池举觞。周帝迎以上席。王母赠以玉浆。故乃寿如南山。志若金刚。青眼眢眢。白发长长。蛾眉临髭。高鼻垂口。非直能俳。又善饮酒。箫管鸣前。门徒从后。济济翼翼。各有分部。凤皇是老胡家鸡。狮子是老胡家狗。陛下拨乱反正。再朗三光。泽与雨施。化与风翔。觇云候吕。志游大梁。重驷修路。始届帝乡。伏拜金阙。仰瞻玉堂。从者小子。罗列成行。悉知廉节。皆识义方。歌管愔愔。铿鼓锵锵。响振钧天。声若鹓皇。前却中规矩。进退得宫商。举技无不佳。胡舞最所长。老胡寄箧中。复有奇乐章。赍持数万里。愿以奉圣皇。乃欲次第说。老耄多所忘。但愿明陛下。寿千万岁。欢乐未渠央。,1
Qing,丁一揆,凤栖梧 观庭梅,半折琼蕤香暗吐。相对盈盈，似欲将愁诉。傲骨天生谁与护，可怜零落埋荒圃。忆昔广平曾作赋。千载寥寥，若个知音和。受尽几多霜雪妒，算来总是东皇误。,6
NanBei,阮卓,赋得黄鹄一远别诗,霜风秋月映楼明，寡鹤偏栖中夜惊。月下徘徊顾别影，风前凄断送离声。离声一去断还续，别响时来疏复促。聊看远客赠绫纹，弥怨闲宵雅琴曲。恒思昔日稻粱恩，理翮整翰上君轩。独舞轻飞向吴市，孤鸣清唳出雷门。王子吹笙忽相值，自觉飘飘云里驶。一举千里未能归，惟有田饶解深意。,1
Qing,王志翰,自龙泉乘车由双峰至香岩寺,己就香岩路，龙泉一望迷。探幽欣目朗，揽胜任车迟。绿树看难尽，青峰别作奇。谁云仙境渺，时至白云居。,6
Ming,方凤,秋江,独卧沧江秋已迟，可无新酒伴新诗。生涯只在荻花渚，日日专鲈不用思。,5
Tang,僧缘密,颂云门三句语并馀颂十二首 其一 函盖乾坤,乾坤并万像，地狱及天堂。物物皆真现，头头总不伤。,2
Ming,王岱,夜坐,虫语惊寒梦，飒然山夜深。遥镫隔溪隐，残月过庭阴。野哭多新感，林秋识旧音。年来风物异，不但客伤心。,5
Yuan,伊喇,华藏寺,法钟声远透禅关，华藏招提烟雾间。浮世已更新态度，青山不改旧容颜。洞门水湛潜龙卧，松顶风生野鹤还。拟欲敲开名利锁，洗心常伴老僧閒。,4
NanBei,僧宝志,其十二,鸡鸣丑，一颗圆珠明已久。内外推寻觅总无，境上施为浑大有。不见头，又无手，世界坏时终不朽。未了之人听一言，只遮如今谁动口。,1
Ming,尹时晦,沧浪亭（陶斋） 其一,楮岛烟波十里平，白鸥来去溓春晴。酒醒高阁无情思，槛外渔歌三两声。,5
Tang,僧可朋,赠友人,来多不自客，坐久却垂帘。,2
WeiJin,棘据,诗,有凤适南中，终日无欢娱。自怨酲桐远，行飞栖桑榆。旧迅振长翼，俯仰向天衢。箫韶逝无闻，朝阳不可须。,0
Yuan,李真人,忆江南,金与水，相见两交并。复卦发爻依刻漏，壶中日月结成形。沧海几回清。,4
Song,淳祐士人,讽临安试,南省观图丧一名，补闱又试万人英。两重门阈如天险，十有七人倒地横。谁设秦坑来贡院，枉教唐士梦登瀛。云山万里家何在，月白风清鬼哭声。,3
Song,方廷实,金山亭呈翁守二首 其一,新亭高敞枕城隈，万里江山爽气来。云外孤峰擎日晚，林间啼鸟唤春回。登车谩有澄清志，览景惭非赋咏才。太守风流民讼简，落成尊酒许相陪。,3
Yuan,吴师道,送友人,秋风吹古道，木叶堕征衣。明月今宵缺，孤云何处飞。关山行路恶，文字赏音稀。莫待相思剧，天寒早赋归。,4
Yuan,危琴乐,送芳润叶道士,二十四岩凌紫清，琪花瑶草日初晴。抱琴曾侍群仙宴，记得钧天一两声。,4
Qing,孔毓玑,山行遇雨,霏霏烟雾满寒山，霜叶淋漓点鬓斑。喜得耕犁经雨润，篮舆宛转白云闲。,6
Qing,王懋竑,校礼记注,圣王遗迹付飞烟，收拾流传几历年。后戴别分曲台传，皇熊初为郑公笺。欲将宋椠填遗字，更拟唐碑校昔贤。却怪后人轻正义，卫陈俗说竞纷然。,6
WeiJin,张望,贫士诗,荒墟人迹稀，隐僻闾邻阔。苇篱自朽损，毁屋正寥豁。炎夏无完絺，玄冬无暖褐。四体困寒暑，六时疲饥渴。营生生愈瘁，愁来不可割。,0
Tang,白云仙人,其十九 显志草,显志实堪誇，雪内放黄花。寒暑不相碍，独体草结砂。,2
Yuan,汪睿,拟古,别君出郭门，回首万里遥。征马复驰驱，山高路岧峣。水流下溟海，月出上青霄。月光照海波，我行魂独消。天寒关塞远，日落村墟晚。悠悠音信断，鸿雁自悽惋。中心抱贞素，匪石不可转。昊天信明旦，胡能事游衍。,4
Ming,方孟式,其二,长思双鹤驾长虹，红袖偏争劫海中。有想但看无想日，消沉恩爱付东风。,5
Yuan,方行,山窗独坐,日落大江黑，月上万山静。独客坐寒窗，孤云起前岭。,4
Ming,方蕖,其二,绣户朱扉彻夜开，手持银烛独徘徊。满阶青草留应久，只是羊车不肯来。,5
Qing,王元勋,登雨花台遂谒方景诸公祠,秣陵城南秋雨来，西风吹上雨花台。台高俯瞰白下尽，渡江云断斜阳开。江声如雷走吴楚，木叶翻飞塔铃语。龙盘虎踞难久居，吴宫晋苑知何处。梅冈东下谒丛祠，野草垂花覆断碑。拾得祠前五色石，犹疑碧血染当时。六朝文物终沦丧，燕邸少师亦虚妄。重怀忠节独迟留，归看暮霭横秋嶂。,6
Ming,王怿,陈宫,玉树歌残绮阁尘，景阳无复禁钟晨。伤心几树宫前柳，犹是风流展翠颦。,5
WeiJin,谢混,诫族子诗,康乐诞通度，实有名家韵。若加绳染功，剖莹乃琼瑾。宣明体远识，颖达且沈隽。若能去方执，穆穆三才顺。阿多标独解，弱冠纂华胤。质胜诫无文，基尚又能峻。通远怀清悟，采采标兰讯。直辔鲜不踬，抑用解偏吝。微子基微尚，无倦由慕蔺。勿轻一篑少，进往必千仞。数子勉之哉，风流由尔振。如不犯所知，此外无所慎。,0
Yuan,周棐,寄刘孝章经历,意气倾人记昔年，东风飞盖日翩翩。花明古戍春停骑，月上清江夜放船。老去交游谁更健，乱来踪迹总堪怜。山光水色浑无赖，却数冥鸿野外天。,4
NanBei,无名氏,莫愁乐（二曲） 其一,莫愁在何处，莫愁石城西。艇子打两桨，催送莫愁来。,1
Song,王□□,汉宫春 九日登丰乐楼,手捻黄花，对西风无语，双鬓萧萧。韶华暗中过眼，零落心交。登临把酒，更谁伴、破橘持螯。惟只有，湖边鸥鹭，飞来如受人招。往事不禁重省，料绾罗分钿，翠减香销。空向画桥古树，犹系轻桡。西兴渡口，误归帆、几信寒潮。伤情处，淡烟残照，倚阑人共秋高。,3
WeiJin,僧肇,鸠摩罗什法师诔,先觉登霞，灵风缅邈。通仙潜凝，应真冲漠。丛丛九流，是非竞作。悠悠盲子，神根沈溺。时无指南，谁识冥度？大人远觉，幽怀独悟。恬冲静默，抱此玄素。应斯乘运，翔翼天路。既曰应运，宜当时望。受生乘利，形标奇相。襁褓逡远，髫𫍧逸量。思不再经，悟不待匠。投足八道，游神三向，玄根挺秀，宏音远唱。又以抗节，忽弃荣俗，从容道门，尊尚素朴。有典斯寻，有妙斯录，弘无自替，宗无疑族。霜结如冰，神安如岳，外迹弥高，内朗弥足；恢恢高韵，可模可因，愔愔冲怀，惟妙惟真。静以通元，动以应人，言为世宝，默为时珍。华风既立，二教亦宾，谁为道消？玄化方新。自公之觉，道无不弘，灵风遐扇，逸响高腾。廓兹大方，然斯慧灯，道音始唱，俗网以崩。痴根弥拔，上善弥增。人之寓俗，其途无方。统斯群有，纽兹颓网。顺以四恩，降以慧霜，如彼维摩，迹参城坊。形虽圆应，神冲帝乡，来教虽妙，何足以臧？伟哉大人！振隆圆德，标此名相，显彼冲默。通以众妙，约以玄则。方隆般若，以应天北，如何运邅，幽里冥克？天路谁通？三途永塞。呜呼哀哉！至人无为，而无不为，拥网遐笼，长罗远羁。纯恩下钓，客旅上摛。恂恂善诱，肃肃风驰，道能易俗，化能移时。奈何昊天，摧此灵规，至真既往，一道莫施。天人哀泣，悲恸灵祗。呜呼哀哉！公之云亡，时唯百六。道匠韬斥，梵轮摧轴。朝阳颓景，琼岳颠覆，宇宙昼昏，时丧道目。哀哀苍生，谁抚谁育？普天悲感，我增摧衄。呜呼哀哉！昔吾一时，曾游仁川，遵其馀波，纂成虚玄，用之无穷，钻之弥坚。跃日绝尘，思加数年，微情未叙，已随化迁。如可赎兮，留之以千！时无可待，命无可延，惟身惟人，靡凭靡缘。驰怀罔极，情悲昊天。呜呼哀哉！,0
Ming,僧弘道,其二,南涧飞淙杂雨鸣，颠风老树作秋声。庭前搅碎芭蕉叶，添得书窗分外明。,5
Qing,方德肇,戏马台怀古,一掬英雄泪，犹传戏马台。锦衣才故里，红粉倏飞灰。百战驱秦暴，诸生为鲁哀。此间近芒砀，云气未曾来。,6
Qing,毛国翰,其二,甪里先生读道经，终年习静旧岩扃。天浮空翠水陂绿，门对寒光风嶂青。蓬户独留求仲径，野人多识子云亭。筦山萝薜遥相忆，春雨濛濛摇洞庭。,6
Yuan,方澜,荆轲,计出不可测，襟期相激昂。悲风寒易水，侠气小咸阳。六国群谋失，三军一匕当。英雄幸不幸，愁入代云长。,4
Tang,李白,赠柳圆,竹实满秋浦，凤来何苦饥。还同月下鹊，三绕未安枝。夫子即琼树，倾柯拂羽仪。怀君恋明德，归去日相思。,2
NanBei,谢灵运,过始宁墅诗,束发怀耿介，逐物遂推迁。违志似如昨，二纪及兹年。缁磷谢清旷，疲薾惭贞坚。拙疾相倚薄，还得静者便。剖竹守沧海，枉帆过旧山。山行穷登顿，水涉尽洄沿。岩峭岭稠叠，洲萦渚连绵。白云抱幽石，绿筱媚清涟。葺宇临回江，筑观基曾巅。挥手告乡曲，三载期归旋。且为树枌槚，无令孤愿言。,1
Ming,方维仪,独归故阁思母太恭人,故里何须问，干戈扰不休。家贫空作计，赋重转添愁。远树苍山古，荒田白水秋。萧条离膝下，欲望泪先流。,5
Song,丁师正,其五,揖坐楼头夜，酒杯生菜盘。交情三月暮，细雨一灯寒。谈笑响如在，赓酬墨未乾。死生千古别，西日照阑干。,3
Yuan,文质,公无渡河,公无渡河，河水㳽㳽。腥风怪雨捲空来，浊浪掀舟雪山起。妾力挽公不我止，公既渡之竟如是。泪可竭，情可灭，河水东流何日歇？,4
Yuan,任士林,其二,已分身将隐，还惊老易过。时来慰岑寂，相与惜蹉跎。白发短犹栉，青铜暗欲磨。人生有如此，我醉子当歌。,4
Yuan,毛直方,其二,去年三客赋荼蘼，忽见新花发故枝。省到死生离合处，春风消得几相思。,4
Yuan,安熙,其三,静中观四子，掩卷慕朱公。所幸斯文在，殊非吾道穷。众星元拱北，万水自朝东。远意无人会，芳樽谁与同。,4
Song,尹直卿,问寝龙楼晓,父母人皆有，仪刑自冕旒。问安趋燕寝，拂晓过龙楼。鹤驾严晨卫，鸡人彻夜筹。慈闱天语接，飞栋月华收。万姓齐呼舞，三宫款献酬。小儒忧国切，几白九分头。,3
Tang,李幼卿,题琅琊山寺道标道揖二上人东峰禅室时助成此□□筑斯地,佛寺秋山里，僧堂绝顶边。同依妙乐土，别占净居天。转壁千林合，归房一径穿。豁心群壑尽，骇目半空悬。锡杖栖云湿，绳床挂月圆。经行蹑霞雨，跬步隔岚烟。地胜情非系，言忘意可传。凭虚堪喻道，封境自安禅。每贮归休愿，多惭爱深偏。助君成此地，一到一留连。,2
Song,王奇,绿荫亭,创得幽亭近岭梅，绿阴名好称仙才。四围山色檐头出，一带泉声竹里来。,3
Tang,李瑾,石韫玉赋（以淳粹积中英华发外为韵）,客有感物而愤激。何彼连城之珍。尚韫他山之石。嗤宋人之谬好。嗟卞子之未觌。抱昭质而陆沉。缄异彩而尘积。则知时有兴废。道有穷通。以彼十德之美。处斯一拳之中。光未施于照庑。气潜发于如虹。知识真者希。故处幽自秘。莫睹缜密。空含精粹。良工未遇。曷溢目之可观。高价傥来。将无胫而自至。其穷也类独善以自守。其出也比兼济而为利。诚宜取贵于人。资琢成器。今也用晦而明。抱素含英。虑以俱焚。每惧昆冈之火。俟乎入用。自怜物产之精。岂真润木有所。辉山可名。惜冲鉴之未临。倦凡目之见忽。徒在山而斯久。独蒙垢而未发。丽质可嘉。采实损华。居其中谁谓困乎石。藏于密非曰匿其瑕。是知物变则通。否极将泰。彼含章而混迹。由因中而表外。当今庶类归真。万物化淳。地不藏宝。山将贡珍。岂使永韫光于散地。独埋照于穷尘。愿凿石出于奇璞。知乎希代之无邻。,2
Ming,于琳,其二,轻花灼灼叶田田，午半平开近绮筵。漏永不闻妃子叹，谁家撒得洗儿钱。,5
WeiJin,杨戏,其七 庞士元,军师美至，雅气晔晔。致命明主，忠情发臆。惟此义宗，亡身报德。,0
Yuan,吴益,其二 绿云洞,多罗树下礼金仙，绿锦云开见碧莲。翠盖光翻林屋洞，青霞影倒蔚蓝天。听经许对孙思邈，访道期逢葛稚川。愧我题诗同净社，三生曾是醉逃禅。,4
Ming,尹明翼,其三,整月梳洗慵，风飘两鬓戟。鸦鹊没来繇，赚侬松半尺。,5
Ming,王子一,倘秀才,我待学炼九转丹砂葛洪。上万丈昆崙赤松。因此上思入风云变态中。云：兄弟。你看一溪流水。几片落花。这山中必有人家也。唱：则见一溪流水绿。几片落花红。兀的把春光断送。,5
Ming,文肇祉,饯冯信伯杜与言会试,小集楼居好，开窗新捲帘。名推冯奉世，声重杜樊川。二妙忽同至，一杯行色前。行行曲江上，更喜得春先。,5
Ming,王猷,过建昌陈虚谷明府留酌,天涯树色似河阳，永夜逢君话故乡。性僻向怜多感慨，时危还许共劻勷。檐低珠斗催霜月，缸剪银花促客觞。潦倒不知归梦远，醒来仍是傍官杨。,5
Qing,孔祥淑,华阴道中,柳拂秦关道，云山过几重。前村知不远，花外一声钟。,6
Tang,何坚,次韵答阳刺史城,素履衡门秉直忠，挂冠金阙回江东。戢羽应知非健翮，守雌或可谓知雄。午夜鸣琴餐玄露，深山弄月友赤松。多感君侯欢导引，临流遣兴醉碧筒。,2
Yuan,王懋德,过河西务,霜满平堤柳渐凋，月移帆影过东桥。卧听柔橹鸣秋水，绝胜邻鸡报早朝。,4
Qing,于士祜,偶忆苏家桥,苏家桥下路，一棹入空濛。远树黏天绿，新荷出水红。云山前度梦，诗酒几人同。记得菰蒲里，推篷挹晚风。,6
Ming,文森,经张雨隐居,白日生烟雾，青山隐瀑泉。高名垂广宇，仙迹在遗编。洞古疑无路，花深别有天。衡门下鸡犬，人去不知年。,5
Ming,叶有声,登仙石,蓬莱清浅翼长风，控鹤山头翠欲濛。管领烟霞青障外，消磨诗酒绿苔中。凤飞箫冷朝喧雀，龙去剑寒夕照虹。仙驭自来还自过，无人知道碧云通。,5
Yuan,朱德润,次韵王继学参政题美人图（录二） 其一 红叶题诗,金殿风微拾坠红，题诗聊寄御沟东。芳情有意随流水，细字无心学断鸿。别馆乍凉霜透幕，长门深夜月移宫。才情偶尔成佳配，不道《周南》有国风。,4
Yuan,于立,春辉楼以攀桂仰天高分韵得天字,飞楼高倚玉绳边，两两青娥舞绣筵。北斗倒悬江动石，清秋不尽水如天。故人相见风尘际，此夜同看海月圆。明夕光华应更好，买花重上泛湖船。,4
Tang,僧玄览,题竹,大海从鱼跃，长空任鸟飞。欲知吾道廓，不与物情违。,2
Tang,吴烛,相和歌辞 铜雀妓（一作铜雀妓）,秋色西陵满绿芜，繁弦急管彊欢娱。长舒罗袖不成舞，却向风前承泪珠。,2
Ming,王彝,其九 立雪堂,大地寒深处，参师不自知。青天还日出，一路见来时。,5
Qing,王铎,其四,奇象何能绘，琉璃迥未移。阳坡荣异蕊，缺窍现山魑。岷水台前没，天河槛外卑。笑容应自得，祝肾返无知。,6
Yuan,李祁,和刘梅南见寄,先生雅趣耽幽癖，住近云山第几家。夜雨暗添原上草，春风晴入路旁花。词严自可驱蛟鳄，德厚何妨看蝮蛇。珍重先生宜寿考，故应吾道有光华。,4
Ming,王溱,其四,嘉赏故无倦，春日不肯迟。翛来下丹梯，散步临前墀。仰视云汉光，星斗何参差。俯视瀑布流，双桥回涟漪。促膝吐衷曲，人事乖所期。抗手过桥门，飞辔东南驰。路远石不平，中霄系吾思。,5
Tang,王希明,其三 西方七宿,胃，三星鼎足河之次。天廪胃下斜四星，天囷十三如乙形。河中八星名太陵，陵北九个天船名。陵中积尸一个星，积水船中一黑精。,2
Qing,方受畴,浙江巡抚署联,两浙再停骖，有守无偏，敬奉丹豪遵宝训；一门三秉节，新猷旧政，勉期素志绍家声。,6
Ming,王蒙,其二,金精发奇气，剑去虎亦无。鸱夷已浮江，滕王不可呼。沉沉数千载，一鸟下平芜。,5
Qing,方元泰,道光辛丑有感送弟石湖,极目风烟动远愁，却看身世两沉浮。天严鼓角江城晚，日冷旌旗海国秋。卫足葵知霜雪苦，随阳雁为稻粱谋。淮南米贵亲朋尽，乘兴还为汗漫游。,6
Tang,左偃,送人,一茎二茎华发生，千枝万枝梨花白。春色江南独未归，今朝又送还乡客。,2
Ming,王凤翎,送岑省轩还东莞,握手初逢燕市中，笑随群侠竞相雄。倾尊夜醉卢沟月，说剑寒生易水风。倦足九衢怜跃马，归心万里羡冥鸿。湘兰沅芷如堪赠，好寄新栽碧水东。,5
Tang,何蒙,题义门胡氏华林书院,满眼烟霞与宅连，义高孝弟代相传。彤庭召对曾承诏，内府颁书特奉宣。学古一门遵法度，礼宾群仆尽精贤。竺斋月夜招琴客，花院春风恣饮筵。乘兴访僧因挂褐，傍秋买鹤不争钱。半空山色长供望，彻晓清泉缓醒眠。残暑就溪开敞槛，晚凉观稼入平川。神仙药术亲留写，朝达诗牌自把悬。携手漫思为好伴，此身方恨未归田。忆君几度西南望，遥想情风寄一篇。,2
NanBei,何承天,其三 雍离篇,雍士多离民，荆民怀怨情。二凶不量德，构难称其兵。王人衔朝命，正辞纠不庭。上宰宣九伐，万里举长旌。楼船掩江濆，驷介飞重英。归德戒后夫，贾勇尚先鸣。逆徒既不济，愚智亦相倾。霜锋未及染，鄢郢忽已清。西川无潜鳞，北渚有奔鲸。凌威致天府，一战夷三城。江汉被美化，宇宙歌太平。惟我东郡民，曾是深推诚。,1
Ming,王逢年,蓟门城楼玩月,黄尘向晚蓟门深，白石行歌无好音。万里登楼今夜月，三秋落木半河砧。山空嬴女吹箫泪，天远梁鸿去国心。世路不如依漂母，且投书剑钓淮阴。,5
Qing,王顼龄,读史有感,授钺勤王日夜闻，麒麟高设待殊勋。湘东漫说擒侯景，项羽徒能杀冠军。甲士虫沙麾下变，美人丝竹帐前纷。书生空有忧时泪，洒向东风到夕曛。,6
NanBei,魏收,后园宴乐诗,束马轻燕外，猎雉陋秦中。朝车转夜毂，仁旗指旦风。式宴临平圃，展卫写屠穹。积崖疑造化，导水逼神功。树静归烟合，帘疏返照通。一逢尧舜日，未假北山丛。,1
Ming,王汝玉,送徐一校书宰固城,江草缛芳辰，江花艳晚春。方为帝城客，复送故乡人。离思虽云惨，官程自此新。琴堂非小试，要见俗还淳。,5
Tang,于武陵,夜泊湘江,北风吹楚树，此地独先秋。何事屈原恨，不随湘水流。凉天生片月，竟夕伴孤舟。一作南行客，无成空白头。,2
WeiJin,戴逵,山赞,蔚矣名山，亭亭洪秀。并基二仪，峣嶕云构。嵯峨积阻，寥笼虚岫。轻霞下拂，神泉旁漱。曰仁奚乐，惟兹比寿。,0
Ming,王韦,与卫南英玉围炉,围炉曾共订幽期，底事今年寒较迟。却喜草堂初雪后，更逢梅树欲花时。钟声远度啼乌垒，灯影频惊冻雀枝。细茗清薰供乐事，短吟长咏胜弹丝。,5
Song,史浩,其四,圣主披英俊，公才是擢犀。班扬俱气慑，屈宋亦眉低。健鹘摩天翼，真媒历块蹄。回眸看贱子，下驷与鹍鸡。,3
WeiJin,嵇康,五言赠秀才诗,双鸾匿景曜，戢翼太山崖。抗首漱朝露，晞阳振羽仪。长鸣戏云中，时下息兰池。自谓绝尘埃，终始永不亏。何意世多艰，虞人来我维。云网塞四区，高罗正参差。奋迅势不便，六翮无所施。隐姿就长缨，卒为时所羁。单雄翩独逝，哀吟伤生离。徘徊恋俦侣，慷慨高山陂。鸟尽良弓藏，谋极身必危。吉凶虽在己，世路多崄巇。安得反初服，抱玉宝六奇。逍遥游太清，携手长相随。,0
Qing,王夫之,落日遣愁,落日群峰外，青空邀晚红。晴山添雪色，远树缓霜鸿。心放闲愁后，生凭大化中。天年聊物理，楚国想遗风。,6
NanBei,王金珠,子夜四时歌 其一 春歌,吹漏不可停，断弦当更续。俱作双思引，共奏同心曲。,1
Qing,王鸣盛,西湖葛岭有嘲,忙里能閒号半闲，相公胸次本来宽。襄樊失守成何事，不抵秋虫胜负看。,6
Tang,僧可朋,赋洞庭,周极八百里，凝眸望则劳。水涵天影阔，山拔地形高。贾客停非久，渔翁转几遭。飒然风起处，又是鼓波涛。,2
NanBei,何逊,九日侍宴乐游苑诗为西封侯作,皇德无馀让，重规袭帝勋。垂衣化比屋，眷顾慎为君。翾飞悦有道，卉木荷平分。宸襟动时豫，岁序属凉氛。城霞旦晃朗，槐雾晓氤氲。鸾舆和八袭，凤驾启千群。羽觞欢湛露，佾舞奏承云。禁林终宴晚，华池物色曛。疏树翻高叶，寒流聚细文。晴轩连瑞气，同惹御香芬。日斜迢递宇，风起嵯峨云。运偶参侯服，恩洽厕朝闻。于焉藉多幸，岁暮仰游汾。,1
Yuan,宋本,其三,卢沟晓月堕苍烟，十二门开日色鲜。海上神仙非弱水，人间平地有钧天。宝幢珠珞瞿昙寺，豪竹哀丝玳瑁筵。春雨如膏三万里，尽将嵩呼祝尧年。,4
Qing,毛大周,一览台楹柱联,世间有石皆奴仆；天下无山可弟兄。,6
Song,释知和,咏藤龛,竹笕两三升野水，窗前五七片閒云。老僧活计只如此，留与人间作见闻。,3
Yuan,李达衷,其二,夫死红军子戍边，一身生理正萧然。插竿冠笠雀登顶，拾穗担筐蛾扑肩。,4
Ming,王崇庆,感何仲默过访,城南有迁客，舍馆邻都郊。画角隐高阁，苍鹰俯孤巢。白坡有佳人，海内鲜比交。所以倾盖情，古人谓投胶。,5
Yuan,昂吉,虎丘山送友人,别君虎丘山，归云如鸦松树间。山公聚石坐说法，白虎台前去复还。至今台上金精伏，清气潇潇满林谷。城中之人岂解事，但见寒泉绕岩木。君行慎勿停吴舠，修名要与山齐高。酒酣君去我亦别，后夜山头望明月。,4
Song,方千里,秋蕊香,一枕盘莺锦暖。初起懒匀妆面。绿云袅娜映娇眼。酒入桃腮晕浅。翠帘半卷香萦线。碍飞燕。画屏浅立意闲远。春锁深沈小院。,3
Yuan,尹志平,凤栖梧,山后三阳都历遍。宣德朝元，不晚须相见。数载师前人事倦。区区独自随风转。几度天长曾发愿。粝食粗衣，隔断人情面。富贵荣华无意恋。不如岩下成修炼。,4
WeiJin,王氏（刘和妻）,正朝诗,稔冉冥机运，迅矣四节经。太族应玄律，青阳兆初正。,0
Yuan,宋本,其二,乐圣衔杯李适之，十年春梦疾如飞。苍头零落郎君小，祖帐无知上客归。,4
Yuan,朱希晦,时事,贫病知交态，驱驰愧老身。蓟门深雨雪，淮海暗风尘。虽有楼船将，能无柱石臣。会须安反侧，早晚画麒麟。,4
Tang,丘为,题农父庐舍,东风何时至，已绿湖上山。湖上春已早，田家日不闲。沟塍流水处，耒耜平芜间。薄暮饭牛罢，归来还闭关。,2
NanBei,庾信,奉和泛江诗,春江下白帝，画舸向黄牛。锦缆回沙碛，兰桡避荻洲。湿花随水泛，空巢逐树流。建平船柹下，荆门战舰浮。岸社多乔木，山城足迥楼。日落江风静，龙吟回上游。,1
Yuan,汪广洋,月夜登豫章南楼,酷热不可敌，起登江上楼。焚香就华月，援琴弹素秋。高梧宿鸟下，芳蕙夕萤流。览物感时序，清笳发暝愁。,4
Ming,王庭极,孤山望海,秦王鞭石石应裂，精卫填海海不竭。孤山兀突过青霄，一水滃洄沉白日。蹁跹笑入碧云端，颠狂醉扫苍崖壁。彷佛夜泛张骞槎，逍遥晓度王乔舄。蓬莱阆苑真有无，漭沆沧溟自空阔。君不见安期生，羡门说，浪向人间传道术。古今高士慕神仙，谁服丹砂生羽翼。祇见桑田几变更，浩浩江流频往复。,5
Tang,克符道者,三祖山谷麟,北齐传得印，独步出人间。祖地江河阔，随天日月閒。妙音流四海，瑞气溢三山。一句南来信，清风撼雪关。,2
Qing,王嵩高,江研农杨柳枝词画册 其一,垂虹宛转赤阑桥，几树依依学舞腰。至竟不知攀折苦，春来依旧绾长条。,6
Tang,河中鬼,踏歌①,河水流溷溷，山头种荞麦。两个胡孙门底来，东家阿嫂决一百。,2
NanBei,牛弘,奉和冬至乾阳殿受朝应诏诗,恭已临万寓，宸居御八埏。作贡菁茅集，来朝圭黻连。司仪三揖盛，掌礼九宾虔。重栏映如璧，复殿绕非烟。,1
Song,文及翁,山中夜坐,悠悠天地间，草木献奇怪。投老一蒲团，山中大自在。,3
WeiJin,琼,悼艰赋,伊禀命之不辰，遭天难之靡忱。夙无父之何怙，哀壅瘁以抽心。览蓼莪之遗咏，咏肥泉之馀音。经四位之代谢，虽积祀而思深。伊三从而有归，爰奉嫔于他族。仰慈姑之惠和，荷仁泽之陶渥。释褧服以斩衣，代罗帏以缟布。仰慈尊以饮泣，抚孤景以协慕。遇飞廉之暴骸，触惊风之所会。扶摇奋而上跻，颓云下而无际。顿余邑之当春，望峻陵而郁青。瞻空宇之寥廓，悯宿草之发生。顾南枝以永哀，向北风以饮泣。情无触而不悲，思无感而不集。,0
Song,王铚,送王敦素归金陵,晓踏河堤月，逢人问去舟。已为羁旅客，更挽别离愁。索寞怜同姓，丁宁数旧游。欲知幽独意，风露满城秋。,3
Tang,僧缘密,其六 辨亲疏,黑豆未生前，商量已成颠。更寻言语会，特地隔西天。,2
Yuan,耶律铸,寄郭隐君辅之,寄傲人閒世，潜真计未疏。鸟行恬豹隐，惊食澹鹑居。座列清谈客，门屯好事车。不应驰素谒，坚待偃波书。,4
Tang,僧昙域,怀齐己,鬓髯秋景两苍苍，静对茅斋一炷香。病后身心俱澹泊，老来朋友半凋伤。峨眉山色侵云直，巫峡滩声入夜长。犹喜深交有支遁，时时音信到松房。,2
Yuan,范晞文,湖上,湖边多少游湖者，半在断桥烟雨间。尽逐春风看歌舞，几人著眼到青山。,4
Song,可旻,其十四,文墨尖新无处用。已将名利浑如梦。一串数珠随手弄。休千种。唯闻念佛心欢勇。滉漾空中仙乐动。笙箫声细天风送。接引凡夫归圣众。香云捧。男儿此日方崇重。,3
Yuan,朱思本,烛影摇红 寿郑梅庵,春到梅边，瑞光浮动香山里。云端微见老人屋，嘹亮欢声起。滟滟尊浮绿蚁。对红妆、高歌尽醉。彩衣错落，玉树珑璁，人生难比。谷口家声，户庭蔼蔼传诗礼。天教余庆属伊人，争看南山梓。那羡东风桃李。向蟾宫、早攀仙桂。恁时须记，老子婆娑，一杯千岁。,4
Tang,王绩,在边三首 其一,客行秋未归，萧索意多违。雁门霜雪苦，龙城冠盖稀。穹庐还作室，短褐更为衣。自怜书信断，空瞻鸿雁飞。,2
Song,王沂孙,花犯 苔梅,古婵娟，苍鬟素靥，盈盈瞰流水。断魂十里。叹绀缕飘零，难系离思。故山岁晚谁堪寄。琅玕聊自倚。谩记我、绿蓑冲雪，孤舟寒浪里。三花两蕊破蒙茸，依依似有恨，明珠轻委。云卧稳，蓝衣正、护春憔悴。罗浮梦、半蟾挂晓，么凤冷、山中人乍起。又唤取、玉奴归去，馀香空翠被。,3
NanBei,沈约,临高台,高台不可望，望远使人愁。连山无断绝，河水复悠悠。所思竟何在，洛阳南陌头。可望不可见，何用解人忧。,1
Tang,宋齐丘,其二,先吃奶酪，后吃乔团，一似噇脓灌血。,2
Yuan,妙湛,题管夫人长明庵图,双树阴阴落翠岩，一灯千古破幽关。也知诸法皆如幻，甘老烟霞水石间。,4
Qing,方希孟,松树塘,一片天山月，寒光照铁衣。火风时夜吼，阴雪每晴飞。榆色连千里，松声合四围。古来征战骨，此地几人归。,6
Ming,僧大遂,画梅,古干横斜意自奇，半开半蕊亦相宜。寒时悔不前村觅，知是溪桥第几枝。,5
Ming,方登,晚坐,日入群动息，萧然坐草堂。树暝晚烟合，花收夕露凉。白发催年暮，青灯照夜长。林端新月出，松影过邻墙。,5
Qing,王育昌,贺王正雅入学联,童子冠军，十二年前惭此座；亚洲靖难，九千里外望吾宗。,6
Qing,丁立诚,贺邹典三70寿联,君七十，我五十，合之甲子重周，岁序绵长，高会先荷花生日；椿八千，桃三千，记取己亥六月，主宾酬酢，胜地得好木丛林。,6
Song,方岳,其六,我爱山居好，跻攀缭暝烟。偃松低可坐，横石劣容眠。菊径重阳酒，梅花雪后天。一筇吾事足，与世自无缘。,3
NanBei,周子良,其三 张仙卿授诗,写我萧闲馆，游彼尘喧际。骋景盖飞霄，寻此人间契。周生一何奇，能感玄人辙。无使凌云干，中随严霜折。,1
Ming,王彦泓,踏春词偕云客孝先韬仲作 其一,女伴相呼早，春寒懒下床。檀郎侍梳洗，阿母简衣裳。爱影频看镜，回身暂进房。偶因裙带换，忘却紫罗囊。,5
Ming,王道通,雷殷殷,雷殷殷兮天欲雨，郎之行兮在何许。开门南望断征旅，高山当涂下临渚，罴熊咆哮猩猩语。,5
Ming,王维俭,集岩亭王孙东墅,小妓宫罗窄，名花绮幕张。晴丝牵酒盏，飞絮恋筝床。改席临阶碧，登台望野苍。芙蓉处处是，乞取缉秋裳。,5
Ming,孔天胤,国清寺,寥寥人境外，别有一林中。萝幌晴峰色，花钟夜壑空。凉泉漱初月，幽木写遥风。虽未成永托，淹留足微躬。,5
Ming,于燕芳,奉送大司徒白翁毕老师予告暂归,龙江雪霁新蜍垂，倾都祖饯问送谁。行路曰嗟嗟信宿，信宿衮衣心伤悲。初自公来秉留宪，大法小廉墨吏遁。巫纷鞅掌白简持，嫠恤血腔皂囊献。未几有诏陟司徒，杼空所在告庚呼。何人视国如视家，一疏再疏修髯枯。惟是补浴藉敷扰，公私两裕慰亿兆。至尊色动上卿贤，封事每奏辄俞表。一朝移疾赋遂初，温纶朝拜夕悬车。主圣臣贞堪万古，折柳何事独欷歔。欷歔风人歌采艾，销魂渌波映征盖。差喜长白春为期，从公赌墅东山霭。屈指携筇碧嶂中，急流勇退黑头公。只恐时养钓渭暂，宵衣早晚载非熊。,5
Ming,丁奉,其二,绕室云闲似我，对溪山秃如僧。住宅碧筠黄树，生涯白藕红菱。午市归农负担，夜邻返棹呼灯。钓弋俱当此境，野翁靡所不能。,5
Qing,于范,浪淘沙 荷花,谁与拂新妆。却是潇湘。鲛人留得绛纱囊。风弄一池香几许，还想横塘。歌起正斜阳。冉冉波光。高情秋泛紫云凉。明日红衣零落易，遗恨鸳鸯。,6
Song,文同,东谷茅斋,野径转深密，静无车马痕。松花金粉堕，苔叶翠茸翻。虫鸟春音杂，烟云晚色昏。俗尘何处入，长是掩溪门。,3
Song,王蕃,凤巢山 其一,古邑荒凉瞰小溪，青山高与白云齐。凤凰飞去巢阿阁，未肯重来觅故栖。,3
Qing,王存善,挽张之洞联,一代伟人，中外大名垂宇宙；五年宪府，衰迟无术答涓埃。,6
Qing,王德溥,过高士坞吊太白山人即用其卜居南屏韵 其一,几度峰头对暮曛，幽寻不惮往来频。为披榛莽求遗迹，独向烟霞吊隐人。漫稿至今传逸调，深林在昔著间身。遥遥千古谁为侣，冲晦先生可结邻。,6
Ming,王洪,送廖训导,客路腊初尽，河桥冰向开。言辞故人去，遥逐早春回。江馆低烟柳，山邮发野梅。悬知问字者，正忆子云才。,5
Ming,王恭,送人还岭海,别君沧海上，况是暮秋天。乱叶惊离席，孤云逐去船。荔枝瘴雨外，椰叶夕阳边。回首风尘隔，相思共渺然。,5
Song,史浩,次韵姚令威郎中从驾早行 其一,姚马真人杰，英标贯伏犀。脩途随上下，软语杂高低。扈跸俱多士，扬鞭过万蹄。伊余兹滥吹，所喜发鹍鸡。,3
Ming,叶之芳,宿景光父,白露下疏牖，萧条秋夜凉。入门君未寝，明月在藜床。贫贱元同病，飘零只独伤。不堪闻蟋蟀，久已怨离乡。,5
Qing,尹琼华,花非花 灯花,映纱窗，辉绣幕。乍含苞，旋吐萼。好占喜信准明朝，晓风莫便轻摇落。,6
Yuan,安熙,其四,故人南郡去，高隐近隆中。雅志希前哲，深惭接下风。疏狂聊自适，衰懒欲谁同。且莫鲸吞惯，床头酒易空。,4
Qing,文静玉,六幕山访南宋宫入斜 其一,从古蛾眉怨入宫，长门老死后庭空。几堆浅土秋阴里，无数残碑暮雨中。晋代玉弓惊谢奂，汉家金碗失卢充。江山半壁朝廷小，一样怜香葬落红。,6
NanBei,张率,沧海雀,大雀与黄口，来自沧海区。清晨啄原粒，日夕依野株。虽忧鸷鸟击，长怀沸鼎虞。况复随时起，翻飞不可拘。寄言挟弹子，莫贱隋侯珠。,1
Yuan,汪珍,山居,我爱山居好，经旬不出村。芭蕉全学扇，啄木误敲门。酒病妨开卷，天阴罢灌园。当年杜陵老，北崦与东屯。,4
Yuan,房皞,思隐,得个黄牛学种田，盖间茅屋傍林泉。情知老去无多日，且向閒中过几年。诎道诎身俱是辱，爱诗爱酒总名仙。世间百物还须买，不信青山也要钱。,4
Tang,丁儒,归閒诗二十韵,漳北遥开郡，泉南久罢屯。归寻初旅寓，喜作旧乡邻。好鸟鸣檐竹，村黎爱幕臣。土音今听惯，民俗始知淳。烽火无传警，江山已净尘。天开一岁暖，花发四时春。杂卉三冬绿，嘉禾两度新。俚歌声靡曼，秫酒味温醇。锦苑来丹荔，清波出素鳞。芭蕉金剖润，龙眼玉生津。蜜取花间露，柑藏树上珍。醉宜藷蔗沥，睡稳木棉茵。茉莉香篱落，榕阴浃里闉。雪霜偏避地，风景独推闽。辞国来诸属，于兹缔六亲。追随情语好，问馈岁时频。相访朝和夕，浑忘越与秦。功成在炎域，事定有閒身。词赋聊酬和，才名任隐沦。呼童多种植，长是此方人。,2
Tang,王梵志,其十七,四大乖和起，诸方请疗医。长病煎汤药，求神觅好师。,2
NanBei,谢朓,其二 临高台（时为隋王文学。）,千里常思归，登台临绮翼。才见孤鸟还，未辨连山极。四面动清风，朝夜起寒色。谁知倦游者，嗟此故乡忆。,1
NanBei,王瑳,洛阳道,洛阳夜漏尽，九重平旦开。日照苍龙阙，烟绕凤凰台。浮云翻似盖，流水倒成雷。曹王斗鸡返，潘仁载果来。,1
Tang,无名氏,汤周山①,汤周二大仙，庐此得升天。风俗因兴庙，春秋不记年。锦云张紫盖，琴溜泻鸣泉。丹灶犹存鼎，仙花发故园。,2
Yuan,李庭,水龙吟 萧公弼生朝,喜逢天上天人，一尊共醉梅花底。朝元已了，读书未遍，复来人世。憩鹤台边，景龙门外，十年游戏。自归来，却过赵州桥上，阅桥下，东流水。尽道翱翔物外，解牛刀、刃游余地。谁知别有，香山远韵、谪仙豪气。应笑蹉跎，半生书剑，今犹如此。待西风，拂口貂裘尘土，进黄公履。,4
NanBei,阳固,疾幸诗,彼谄谀兮，人之蠹兮。刺促昔粟，罔顾耻辱。以求媚兮，邪干侧入。如恐弗及，以自容兮。志行偏小，好习不道。朝挟其车，夕承其舆。或骑或徒，载奔载趋。或言或笑，曲事亲要。正路不由，邪径是蹈。不识大猷，不知话言。其朋其党，其徒实繁。有诡其行，有佞其音。籧篨戚施，邪媚是钦。既谗且姤，以逞其心。是信是任，乱是以多。其始不慎，末如之何。习习宰嚭，营营无极。梁丘寡智，王鲋浅识。伊戾息夫，异世同力。江充赵高，甘言似直。竖刁上官，擅生羽翼。乃如之人，僣爽其德。岂徒丧邦，又亦覆国。嗟尔中下，其亲其昵。不谓其非，不觉其失。好之有年，宠之有日。我思古人，心焉若疾。百凡君子，宜其慎矣。覆车其鉴，近可信矣。言既备矣，事既至矣。反是不思，维尘及矣。,1
Qing,王吉武,刘参军锸,伯伦沉酣，万古转睫。解酲五斗，随身一锸。块然土木，委化从之。杳杳冥冥，天方醉时。,6
Ming,王士昌,吴塘晓渡,青山回合一溪分，春净平沙漾縠文。十里舟航争落日，半空楼殿倚晴云。凿陂未信输南饷，筑堰何缘驻北军。尘迹销亡流水尽，霜钟犹带夜潮闻。,5
NanBei,袁彖,赠庾易诗,白日清明，青云辽亮。昔闻巢许，今睹台尚。,1
Tang,佚名,困中登山,戎庭闷且闲，谁复解愁颜。步步或登岭，悠悠时往还。野禽噪河曲，村犬吠林间。西北望君处，踌踷日暝山。,2
Song,勾台符,其三,料得桓温登剑阁，便抛李势入岷山。,3
Qing,方士鼐,东流陶潜祠堂联,君为五斗米辞官，喜东篱寄傲，北牖迎凉，令天下折腰人，顿生愧悔；我乘半帆风到此，看南岭过云，西江隐月，愿同侪游宦者，早赋归来。,6
Yuan,王结,其四,若人孔氏徒，台阁扬清风。休日植杖耘，高揖荷蓧翁。,4
Qing,丁澎,送孙九畹备兵保宁,万里炎方尚枕戈，旌车八月下牂牁。猿声苦雾城边急，虎迹荒原战后多。僰道生徭能汉语，羌西诸将半渝歌。休言割据蚕丛远，滟滪秋高起白波。,6
WeiJin,庾肃之,水赞,湛湛涵渌，清澜澄浚；妙质柔明，云深液润。,0
Song,王铚,幽居,幽居寂无事，晨起伴僧禅。晓澹岩前月，秋明水底天。望乡书断雁，问路客回船。阻绝平生友，清游有梦传。,3
Ming,王象春,石城月,金陵王气未曾消，水泊秦淮江上潮。月到石头城下好，碧云红树听吹箫。,5
NanBei,孙擢,答何（《诗纪》作赠。）郎诗,幽居少怡乐，坐静对嘉林。晚花犹结子，新竹未成阴。夫君阻清切，可望不可寻。处处多谖草，赖此慰人心。,1
Yuan,王晔,天下乐,却不道一盏能消万古愁。则俺这村也波坊。不比那府共州。那𥚃取笙歌绮罗拥上楼。这快乐俺这𥚃无。这快乐您那𥚃有。伯伯也俺这𥚃止不过是村务酒。,4
WeiJin,嵇康,其三,俗人不可亲，松乔是可邻。何为秽浊间，动摇增垢尘。慷慨之远游，整驾俟良辰。轻举翔区外，濯翼扶桑津。徘徊戏灵岳，弹琴咏泰真。沧水澡五藏，变化忽若神。恒娥进妙药，毛羽翕光新。一纵发开阳，俯视当路人。哀哉世间人，何足久托身。,0
Song,王奕,题陶狄二贤祠,丰碑大字极誉扬，并祀渊明与狄梁。宇宙事皆吾己分，君臣义亦本天常。休官彭泽当存晋，取日虞渊合为唐。自是后人无远识，不知遗臭与流芳。,3
Ming,王沂,登老姥山,路转颠厓虎鼻峰，上方日晏始闻钟。晴岚密护岩西竹，香雾轻浮涧底松。山果欲凋还共采，林僧久别乍相逢。玩奇行遍烧丹处，拾得仙人九节筇。,5
Yuan,王鉴,其二,江南二月风光好，为惜花枝春起早。窗前晓露湿胭脂，无限娇羞使人恼。欲开未开开更妍，半醉佳人衣轻缟。年年消息雨声中，数点落红和眼扫。客来终日隔帘看，棋罢酒阑诗上稿。情怀不似少年时，白发对花嗟潦倒。明朝相约抱琴来，重嗅馀香步庭草。,4
Ming,王大谟,左辅文德,天地何心分布置，龙蟠文水耸文踪。护屏端拱舒长揖，缩嶂将来敛逊容。势接崔巍征德厚，望回华表挹文崇。古云人杰完光岳，参运弘开跨粤东。,5
Yuan,朱升,谢陈弘道饮余春酒,昨来叨宴遇，剪烛夜沉沉。和气醉连昔，谢名迟到今。无人共酬景，有憾易伤心。祗合移高馆，清谈听鹤林。,4
Qing,于式枚,其四,江上三年病，人间万事非。魂随星使节，血惨汉臣衣。桂岭谁通问，松州正合围。秦川秋信早，乱定几曾归。,6
Ming,王翃,怨东风 莺,莺语评花格。清呖。不厌柳丝长。日选新声度夕阳。趁阴藏。呼春二月江南路。草满愁来处。知是多情。句句叮咛。无奈残香委地轻。,5
Yuan,佚名,杜善甫母年八十索诗,杜羔至行尚流声，又见闻孙继美名。永日忘忧萱草长，春风送喜板舆轻。何妨靡盬从王事，细说平反慰物情。圣代只今隆孝理，会开汤沐侈恩荣。,4
Tang,敦煌曲子词,谒金门,常伏气。住在蓬莱宫里。绿竹桃花碧溪水。清斋长晚起。闻道诸仙来至。服裹琴书欢喜。远谒金门朝帝美。不辞千万里。,2
Tang,曲信陵,出自贼中谒恒上人,再拜吾师喜复悲，誓心从此永归依。浮生恍忽若真梦，何事于中有是非。,2
Song,王以宁,满庭芳 其二 邓州席上,千古南阳，刘郎乡国，依约楚俗秦风。英姿豪气，耆旧笑谈中。珰佩来从帝所，许洲花、潭菊从容。霜秋晓，凉生日观，极目送飞鸿。主公。天下士，挥毫万字，一饮千钟。醉高歌起舞，唤醒人龙。我自人间漫浪，平生事、南北西东。辞公去，寒眸激电，曾识小安丰。,3
Yuan,杜瑛,登古邺城,杖底行云拂古苔，袖边风雨湿轻埃。风声尉帅黄龙去，水势朱家白马来。往事无端随世变，野花依旧向人开。九原唤起陈书记，坐对三台共一杯。,4
Yuan,李达衷,次襄州官舍韵（见胜览）,此楼风景仅瞻前，来往登临又一年。帘额冷沾银汉露，琴心暖起玉田烟。清閒可喜壶中日，隘塞还嫌瓮里天。欲和诸公冰雪句，须将短绠汲深泉。,4
Qing,王顼龄,闲坐,小窗闲坐几多时，袅袅东风上鬓丝。闭户且为无事饮，看花亦算有情痴。世交翻覆同云雨，朝局输赢似弈棋。喜得先生春睡美，晓钟虽打不曾知。,6
NanBei,王褒,轻举篇,天地能长久，神仙寿不穷。白玉东华检，方诸西岳童。俄瞻少海北，暂别扶桑东。俯观云似盖，低望月如弓。看棋城邑改，辞家墟巷空。流珠馀旧灶，种杏发新业。酒酿瀛洲玉，剑铸昆吾铜。谁能揽六博，还当访井公。,1
Yuan,乃贤,答朱景明惠墨兼次韵,春去思家远，愁来似酒醺。故人多古意，贱子岂能文。搦管含春黛，临池涨湿云。欲穷山水兴，分赠李将军。,4
Song,尹洙,其九 皇治,皇底其治，钦哉惟刑。在疑而宥，罔察为明。爱怒弗肆，孰为重轻。毋一弗辜，惟典之平。（一章）前世理官，倚法以刻。匪彼为仇，盖曰任职。今之蔽狱，务正其辟。鉴于前人，繄我仁德。（二章）皇德在仁，寖而成风。公侯卿士，靡不率从。麛卵萌生，咸保厥终。不鄙不夭，乐哉融融。（三章）,3
Tang,王希明,丹元子步天歌 北极紫微宫,中元北极紫微宫，北极五星在其中。大帝之坐第二珠，第三之星庶子居。第一号曰为太子，四为后宫五天枢。左右四星是四辅，天一太一当门路。左枢右枢夹南门，两面营卫一十五。上宰少尉两相对，少宰上辅次少辅。上卫少卫次上丞，后门东边大赞府。门西唤作一少丞，以次却向前门数。阴德门里两黄聚，尚书以次其位五。女史柱史各一户，御女四星五天柱。大理两星阴德边，勾陈尾指北极颠，勾陈六星六甲前。天皇独在勾陈里，五帝内坐后门是。华盖并杠十六星，杠作柄象盖伞形。盖上连连九个星，名曰传舍如连丁。垣外左右各六珠，右是内阶左天厨。阶前八星名八谷，厨下五个天棓宿。天床六星左枢在，内厨相星右枢对。文昌斗上半月形，希疏分明六个星。文昌之下曰三公，太尊只向三公明。天牢六星太尊边，太阳之守四势前。一个宰相太阳侧，更有三公相西偏，即是太阳一星圆。天理四星斗里暗，辅星近著闿阳淡。北斗之宿七星明，第一主帝名枢精，第二第三璇玑星，第四名权第五衡，闿阳摇光六七名。,2
Tang,牛峤,登陈拾遗书台览杜工部留题慨然成咏,步出县西郊，攀萝登峭壁。行到蕊珠宫，暂喜抛火宅。羽帔请焚修，霜钟扣空寂。山影落中流，波声吞大泽。北厢引危槛，工部曾刻石。辞高谢康乐，吟久惊神魄。拾遗有书堂，荒榛堆瓦砾。二贤间世生，垂名空烜赫。逸足拟追风，祥鸾已𨭝翮。伊馀诚未学，少被文章役。兴来挥兔毫，欲竞雕弧力。虽称含香吏，犹是飘蓬客。薄命值乱离，经年避矛戟。今来略倚柱，不觉冲暝色。袁安忧国心，谁怜鬓双白？,2
Qing,王时敏,西田感兴,自愧生平百不能，桑榆息影倚枯藤。微茫暝树孤村杵，明灭渔舟远溆灯。往事凄凉难再说，新愁杂沓最无凭。况今禾黍淹遥雨，白日秋来见未曾。,6
Yuan,王奕,和卢疏斋多景楼韵,一合乾坤气脉连，蜜甜本不拣中边。几千万劫本同此，百八十年何间然。北固英雄前去古，中原文献后来贤。老怀登此成欣感，日落苍梧生紫烟。,4
NanBei,萧衍,其二,兰叶始满地，梅花已落枝。持此可怜意，摘以寄心知。,1
Song,尹廷高,其二,读了杜陵诗，伤今思故时。见应经事老，贫悔治生迟。醉可忘荣辱，吟无救乱离。老夫从所欲，世事尚堪为。,3
Ming,王汝章,简心斋席炼师 其一,山色摇春发翠妍，凭轩把酒答流年。自知原宪贫非病，人谓陶潜醉欲眠。雾洗百花熏白日，天开一鸟入青烟。席谦已作东游想，异气看从海上先。,5
Song,万俟绍之,其二,多幸三年依德字，喜无一事到公庭。庭前柳是公遗爱，去后相看眼更青。,3
Yuan,僧行端,其二,小榻新营岩瀑西，白云无路草萋萋。月明扃户野猿啸，日晏拥衾山鸟啼。积世诗书空简蠹，累朝坟墓半锄犁。邯郸枕畔一炊黍，堪笑古今人自迷。,4
Yuan,僧惟则,其三,白云峰在夕阳边，目送吴云入楚天。汝到燕山却回首，三千里外又三千。,4
Ming,王业,燕山叠翠,群峰联络势崔嵬，紫气岚光面面开。遥拱帝京环翠障，风云淡荡接金台。,5
Yuan,毛静可,时秋樍雨霁,酝酿丰年付老农，挽回凉信报诗翁。巫山久暗埋寒碧，湘水初明浴晚红。帘捲柳阴先得月，簟横梧影早嘘风。天公快我披云愿，方里乾坤一望中。,4
NanBei,王氏（卫敬瑜妻）,孤燕诗,昔年无偶去，今春犹独归。故人恩既重，不忍复双飞。,1
Ming,王格,赵横寺,偶逐樵夫度远峰，金宫一簇万芙蓉。香林宿雾閒巢鹤，古洞腥风吟卧龙。云壑遍寻前代碣，石楼遥听夕阳钟。山僧琴酒能娱客，开户长廊雪满松。,5
Song,王庭圭,溪上春日,迟日千花艳，开帘双燕飞。好山晴拂汉，远水静含晖。细草争青出，佳人薄暮归。此时春思乱，未觉向来非。,3
WeiJin,江逌,井赋,惟大朴之既判兮，圣应务以表灵，演八卦以极用兮，运五材以赞生，钻丹晖于金石兮，引黄泉乎沓冥，巽下火而鼎立兮，木上水而井成。于是大制既契，物遵其徼，阡逵瓜分，庐宅星列，修家给之永用，凿阶庭而制穴，穿重壤之十仞兮，构玉甃之百节，营之不日，既汲既渫，潜流炤炤，寒泉洌洌，含七德以几道兮，尽众善而莫伐，挹之不损，滀之不充，纳而不处其有，兴而不匮其丰，先王借象以辨义，君子拟淡以自绥，神龙来蟠以育鳞，列仙一漱而云飞。,0
Ming,王瑛,任丘道中寓目,万山秋色送行鞯，高树云生欲暮天。可是河头渔艇出，鹭鸶惊起水西田。,5
Qing,尹鑴,赠李祖然,善养平生气浩然，崆峒将欲倚秋莲。目无虎穴三千里，齿少鹰扬二十年。天上大明尧日月，域中高丽汉山川。佗时与子同驱地，试借君王白玉鞭。,6
Qing,王鹿泉,史梦兰继室田太夫人九十大寿,百宝庄严，观无量寿；六时欢喜，得坚固身。,6
Qing,王新命,其二,才见烽烟靖，灾荒又叠闻。按图稽户口，旷野少耕耘。下诏怜余子，蠲租出圣君。不才惭贾傅，宵旦独殷勤。,6
Song,文及翁,失调名,朗吟飞过。,3
Tang,僧子兰,登楼,边邑鸿声一例秋，大波平日绕山流。故人千里同明月，尽夕无言空倚楼。,2
Tang,李从远,奉和九月九日登慈恩寺浮图应制,九月从时豫，三乘为法开。中霄日天子，半座宝如来。摘果珠盘献，攀萸玉辇回。愿将尘露点，遥奉光明台。,2
Yuan,牧常晁,梧桐树,谩腾腾，无造作。任意逍遥随饮啄。真个清平乐。喉手幸无名利索。万里孤云并野鹤。这般谁知觉。,4
Ming,史迁,游金山分得微字,长江古天堑，浩浩无津涯。金鳌屹中流，白昼烟雾垂。大船声号嘈，开蓬若星驰。系缆石壁侧，天风吹我衣。攀萝陟幽险，四顾心神怡。东观浴赤日，光动扶桑枝。西拱蓬莱宫，银潢抱神畿。上有五色云，万状争献奇。吴楚隔南北，间气裂坤维。壮哉形胜地，恍若青琉璃。晚登妙高台，飞步纵所之。其巅宿牛斗，其下蟠蛟螭。临流不敢唾，转惧神物疑。萧爽给孤园，祇树森陆离。台殿雨花外，突兀摩穹倪。浮屠历浩劫，千年今若兹。涓涓杨枝雨，洒向青莲池。洪钟吐崇岫，大荒西日微。再拂古碑碣，试读前贤诗。长歌归去来，清绝和者稀。,5
NanBei,王台卿,其二 南浦别佳人,敛容送君别，一敛无开时。只应待相见，还将笑解眉。,1
Qing,方还,结客少年场行,生平负奇气，结交遍邯郸。邯郸多年少，相邀重一言。探丸入公府，拔剑洒重冤。一怒震都市，片语折郦樊。昨日羽书至，烽火照边垣。慷慨愿从军，挟矢到辕门。奋身作前驱，所至皆摧残。敌人望旗帜，各各心胆寒。大小三百战，肌肉无寸瘢。旧疆皆已复，露布入长安。天子赐颜色，列土为屏藩。再拜不肯受，大笑归丘园。,6
Tang,僧文益,街鼓鸣颂,鼓冬冬，运大功。满朝人，道路通。道路通，何所至？达者莫言登宝地。,2
Qing,王又旦,怀杨树滋山居 其一,驿骑交驰地，幽栖汝最闲。解官仍白社，避乱得青山。路入岩花曲，亭深水竹斑。年前风雨夜，樽酒一开颜。,6
Ming,王子鲁,郑桥,郑家桥下溪水流，桃花浪暖鲜鳞游。老翁掉船四五叶，鸣榔举网蒹葭秋。大鱼拨剌贮笭箵，紫菱绿荇堆船头。归来沽酒切新脍，高歌醉卧芦花洲。,5
Yuan,甘立,和完（一作宋）学士晚出丽正门,暮光霞彩炫金题，绛阙高居雉堞低。上相楼台连御苑，中郎车骑过沙堤。皂雕孤捩凌云翮，紫燕双翻踣雪蹄。回首上林凉月夜，橤珠多是凤鸾栖。,4
Tang,于武陵,送酂县董明府之任,南北行已久，怜君知苦辛。万家同草木，三载得阳春。东道听游子，夷门歌主人。空持语相送，应怪不沾巾。,2
Tang,于志宁,四言曲池酺饮座铭,泾抽冠筝，源开绶花。水随湾曲，树逐风斜。始攀幽桂，更折疏麻。再欢难遇，聊赏山家。,2
Ming,王世桢,余梦访梅邓尉旁有诗客一唱而梅花与枝俱殒其避俗耶梅真高士哉醒急披衣作诗记梦,梅清清入骨，梅贵贵于玉。清贵自贞静，避俗如避毒。所以坐与卧，多在空山曲。无如空山中，亦少幽人躅。折梅梅不嗔，咏梅梅欲哭。寄言作诗人，泾清以渭浊。梅乃真伯夷，耻不食周粟。欲咏宁伐之，可杀不可辱。,5
Tang,伍唐圭,山中卧寄卢郎中,十年耕钓水云间，住僻家贫少往还。一径绿苔凝晓露，满头白发对青山。野僧采药来医病，樵客携觞为解颜。空恋旧时恩奖地，无因匍匐出柴关。,2
NanBei,江洪,秋风曲三首 其一,先拂连云台，罢入迎风殿。已折池中荷，复驱檐里燕。,1
Qing,王家相,其三,被当当，被当当，河枯田岸高于嶂。三步四步五步车，咿咿哑哑声不畅。一步车五人，人人各殊状。瓶中米麦久已空，出无腰襦入无帐。亦知性命悬须臾，且向中田谋馌饷。被当当，被当当。,6
Qing,方履篯,浪淘沙,绿水绕侬家。门系渔艖。轻风访客小城涯。一桁帘开人影暮，剩见窗纱。红杏石桥斜。波皱寒霞。夕阳十二曲阑遮。碧玉前年新种树，几片飞花。,6
Ming,于谦,太行途中杂咏,碗子城边路，年来几度过。山川认行色，花鸟熟鸣珂。恋阙情何限，瞻云思转多。壮怀成激烈，弹剑欲高歌。,5
Tang,纥干著,感春词,未得鸣珂谒汉宫，江头寂寞向春风。悲歌一曲心应醉，万叶千花泪眼中。,2
Qing,孔尚任,北固山看大江,孤城铁瓮四山围，绝顶高秋坐落晖。眼见长江趋大海，青天却似向西飞。,6
Tang,王梵志,其十六,耶娘绝年迈，不得离傍边。晓夜专看待，仍须省睡眠。,2
Qing,王德纯,五佛顶,昔年曾向南康过，佛顶俨然五老峰。烟树苍茫迷鹿洞，云岩垠堮露仙踪。位数依稀符节合，形容辉映海天重。久别庐山真面目，风规隐隐一相逢。,6
Yuan,白朴,木兰花慢 歌者樊娃索赋,爱人间尤物，信花月、与精神。听歌串骊珠，声匀象板，咽水萦云。风流旧家樊素，记樱桃、名动洛阳春。千古东山高兴，一时北海清樽。天公不禁自由身。放我醉红裙。想故国邯郸，荒台老树，尽赋招魂。青山几年无恙，但泪痕、差比向来新。莫要琵琶写恨，与君同是行人。,4
NanBei,周弘正,看新婚诗,莫愁年十五，来聘子都家。婿颜如美玉，妇色胜桃花。带啼疑暮雨，含笑似朝霞。暂却轻纨扉，倾城判不赊。,1
Tang,王圭,咏淮阴侯,秦王日凶慝，豪杰争共亡。信亦胡为者，剑歌从项梁。项羽不能用，脱身归汉王。道契君臣合，时来名位彰。北讨燕承命，东驱楚绝粮。斩龙堰濉水，擒豹熸夏阳。功成享天禄，建旗还南昌。千金答漂母，百钱酬下乡。吉凶成纠缠，倚伏难预详。弓藏狡兔尽，慷慨念心伤。,2
Qing,于养源,送郭相廷先生还车桥,天涯踪迹等浮鸥，聚散无端我欲愁。此去江南秋色好，一村黄叶认归舟。,6
Yuan,牟应龙,题高尚书夜山图,觚棱昔枕万松岭，金碧青红缥缈间。万家环之密如栉，只见楼台不见山。九街车马何填咽，隐隐轰轰夜不绝。市声未散朝马嘶，只见灯火不见月。祗今山上居民稀，冈峦尽露青逶迤。昏鼓鼕鼕人迹绝，山空月明景更奇。谪仙把酒看不足，摩诘收之入横幅。要令赤日黄埃中，翠色冷光常在目。就中何处最愁予，刹竿高矗白塔孤。䌽笔昔曾干气象，短发搔断空踟蹰。世间万事何不有，雍门悲凉百年后。惟有明月与青山，古往今来镇如旧。,4
Ming,王鸿儒,襄陵分司,游历关河迹似萍，尘襟到此顿然醒。万竿绿玉真淇澳，一点青螺小洞庭。鱼藻浮游时近槛，莺花烂漫好开棂。水南居士今陶谢，恨欠新诗落素屏。,5
Qing,牛焘,其十 春日江行,沙岸绿沄沄，江晴暖欲曛。碧融千嶂雪，绿涨一川云。犀浦野花发，螺塘塞草薰。村村农务早，布谷趁春分。,6
Ming,叶槩,送杨学士弟归闽,东风紫陌满城春，斗酒那堪独送君。天上暂分鸿雁影，原头谁念鹡鸰群。文章海内推苏轼，孝友闽南让史云。后夜连床应有待，玉堂风雨细论文。,5
Ming,王世贞,其二,清秋怆行役，况子罢官归。落日芬兰佩，西风凉芰衣。迟迟为帝里，款款向亲闱。更薄湘累怨，孤臣托罪微。,5
NanBei,沈君攸,咏冰应教诗,日华照冰彩，灼烁自相明。阴潭欲半解，阳岸已全轻。未释苔文隐，将销草气生。稍得观鱼上，非独见孤惊。傥逢魏后术，当验可为城。,1
Ming,史监,其四,上方楼阁耸奇观，金磬泠泠度翠峦。深树浮岚晴带雨，阴崖积雪夏生寒。鳌行奰屃星辰近，云起氤氲宇宙宽。何处紫箫吹落月，不胜清思绕岩端。,5
Yuan,僧圆至,富塘,漾漾复澄澄，长涵十亩清。亦供贫者乐，独以富为名。水叶秋时死，山苗旱岁生。固应钟异气，青树郁佳城。,4
NanBei,沈炯,归魂赋,伊吾人之陋宗，资玄圣而云始。肇邰閟之灵源，分昌发之世祀。实闻之乎家记，又孚之于惇史，亢宗贵而博古，四史成乎一身。怪日月之辽远，而承袭之相因。岂少贱之能察，非末学之知津也。若夫风流退让，在秦作相疑，越江以东，惟戎及酆。出忠出孝，且卿且公。世历十五，爰逮余梗值天地之幅裂。遭日月之雰虹。去父母之邦国，埋形影于胡戎。绝君臣而辞胥宇，蹐厚地而跼苍穹。抱北思之胡马，望南飞之夕鸿。泣沾襟而杂露，悲微吟而带风。昔休明之云始，余播弃于天地。自太学而游承明，出书生而从下吏。身豫封禅之官，名入南宫之记。登玉墀之深眇，出金门之崇邃。受北狄之奉，礼东夷之献使。实不尝至屈膝逊言，以殊方降意。嗟五十之逾年，忽流离于凶忒。值中军之失权，而大盗之移国。何赤疹之四起，岂黄雾之云塞，祈瘦弟于赤眉，乞老亲于剧贼，免伏质以解衣，遂窘身而就勒。既而天道祸淫，否终斯泰。灵圣奋发，风云飨会。埽欃枪之星，斩蚩尤之旆。余技逆而效从，遂妻诛而子害。虽分圭而祚土，迄长河之如带。肌肤之痛何泯，潜翳之悲无伏。我国家之沸腾，我天下之匡复。我何辜于上玄，我何负于邻睦。背盟书而我欺，图信神而我戮。彼孟冬之云季，总官司而就绁。托马首之西暮，随槛车而回辙。履峨峨之层冰，面飗飗之岩雪。去莫敖之所缢，过临江之轨折。矧今古之悲凉，并攒心而沾袂。渡狭石之奇攴危，跨清津之幽咽。鸟虚弓而自陨，猿号子而腹裂。历沔汉之逶迤，及楚郡之参差。望隆中之大宅，映岘首之沈碑。既缧然而就鞅，非造次之能窥。至若高祖武皇帝之基天下也，岐周景亳之地，龟图雀书之秘。醒醉之歌味绝，让畔之田鳞次。余既长于克民，觉何从而掩泗。洧水兮深且清，宛水兮澄复明。昔南阳之穰县，今百雉之都城。我太宗之威武，遏宛洧而陈兵。百万之虏，俄成鱼鳖，千仞之阜，倏似沧瀛。虽德刑成于赦服，故蛮狄震乎雄名。乃寻浙而历商，遂经秦而至洛，觉高蹈之清远，具风云之倏烁，其山也，则嵚岑山罪嵬，岩山叟婆陀。或孤峰而秀聚，或逸出而横罗。千岁之木生岭表，百丈之石枕溪阿。其水则碎訇瀄汨，或宽或疾。系万濑而相奔，聚千流而同出。何武关之狭隘，而汉祖之英雄，山万里而仰云雨，水百仞而写蜿虹。若一夫而守隘，岂万众之能攻。去青泥而喻白鹿，越渥水而到青门。长卿之赋可想，邵平之迹不存。咄嗟骊山之阜，惆怅灞陵之园。文恭俭而无隙，嬴发握其何言。访轵道之长组，舍蓝田之玙璠，无故老之可讯，并膴膴之空原。登未央之北阙，望长乐之基趾。伊太后之所居，筑旗亭而成市。槐路郁以三条，方涂坦而九轨。观阡陌之遗踪，实不乖乎前史。傍直城而北转，临横门而左趋。南则董卓之坞，北则符坚所居。即二贼之墟垒，为彼主之庭除。终南巃嵷，太一嵯峨。九嵏鍐堀起，八垒连河。汨泾泥之混浊，盥渭渚之清波。指咸阳而长望，何赵李而经过。息甘泉而避暑，犹爽垲而清和。尔乃背长夏，涉素秋。卧寒野，坐林陬。霜微凝而侵骨，树裁动而风遒。思我亲戚之颜貌，寄梦寐而魂求。察故乡之安否，但望斗而观牛。稚子夭于郑谷，勉励愧乎延州。闻爱妾之长叫，引寒风而入楸。何精灵以堪此，乃纵酒以陶忧。至诚可以感鬼，秉信可以祈天。何精殒而魄散，忽魂归而气旋。解龙骖而见送，走邮驿于亭传。出向来之太道，反初入之山川。受绕朝之赠策，报李陵之别篇。泪未悲而自堕，语未咽而无宣。于时和风四起，具物初荣。草极野而舒翠，花分丛而落英。鱼则潜波涣濯，鸟则应岭俱鸣。随六合之开朗，与风云而自轻。其所涉也，州则二雍三荆，昌欢江并。唐安淅落，巴郢云平。其水则淮江汉洧，隋浩汗澧。潦浐潏河，泾渭相乱。或浮深而揭浅，或凌波而沿岸。每日夕而靡依，常一步而三叹。蛮蜒之与荆昊，玄狄之与羌胡。言语之所不通，嗜欲之所不同。莫不叠足敛手，低眉曲躬。岂论生平与意气，止望首丘于南风。悲城邑之毁撤，喜风水之渺扬。既尽地而谒帝，乃怀橘而升堂。何神仙之足学，此即云衣而虹裳也。,1
Ming,王褒,送陈德刚归莆,近得钟王法，才华世共称。剑锋看舞女，笔阵笑狂僧。散帙花前席，鸣琴竹里灯。石渠成远别，白下酒如渑。,5
Yuan,吴镇,顾恺之秋江晴嶂,从来六法重长康，染得新图更郁苍。万顷远横秋镜阔，千重林立彩云长。村村鸡犬鸣晴昼，两两樵渔话夕阳。无限风烟谁得似？欲将此处付行藏。,4
Yuan,佚名,送孙仲安湖州学录,束书当岁暮，祖道集时珍。燕尾舟行夜，皋比座拥春。露茶烹紫笋，雪缕鲙文鳞。此外堪持寄，诗传罨画真。,4
Yuan,李孝光,次天锡题畅曾伯幽居,淮水清㳽㳽，好山多近村。市收僧乞米，舟舣客过门。灯火邻家夕，风沙泺水昏。卜居谙土俗，野老旧能言。,4
Qing,王泽宏,买花,卖花担上露才乾，野老移来满药阑。抛却故山花事盛，翻来燕市买花看。,6
Tang,僧栖白,月夜怀刘秀才（一作元孚诗）,独夜相思但自劳，阮生吟罢梦云涛。此时小定未禅寂，古塔月中松磬高。,2
Song,冰壶,其二,淳祐更弦第二春，顺开黄道对昌辰。貔貅不动红尘骑，鸿雁于归青野人。千载龙云符气运，一堂鱼水会精神。地寒燕谷须钧播，挥手东风造化仁。,3
Tang,牛峤,评僧道二门论难,玄门清净等空门，虔奉天尊与世尊。金口说经十二部，玉皇留教五千言。鳌头宫殿波澜阔，鹫岭香花梦相存。莫向人间争胜负，须知三教本同源。,2
WeiJin,孙绰,诗,迢迢云端月，灼烁霞间星。清商激西牖，澄景至南棂。,0
WeiJin,张望,正月七日登高作诗,玄云敛夕煞，青阳舒朝愥。熙哉陵冈娱，眺盻肆回目。,0
Tang,克符道者,南岳让禅师凤,别沐曹溪水，栖衡岳万重。有心传五叶，无意据千峰。洞鹤争藏翼，岩鸡息瘦容。一声干象外，海内继真风。,2
NanBei,陈叔宝,陇头,陇头征戍客，寒多不识春。惊风起嘶马，苦雾杂飞尘。投钱积石水，敛辔交河津。四面夕冰合，万里望佳人。,1
Yuan,江垕,李陵泣别图,黄云黯将暮，白日寒无晖。送客度河梁，惆怅难别离。代马虽善行，按辔姑迟迟。初心孰予察，后罪甘诛夷。君老既堪去，我及无家归。阳春满皇都，长负平生期。,4
Yuan,李行道,醋葫芦,俺男儿气中了。丕地倒。醒来时俺姐姐自扶着。带云：他道。海棠。员外要汤吃。你去煎来。唱：煎的一碗热汤来又道是盐酱少。带云：他赚的我取盐酱去呵。唱：谁承望闇倾着毒药。带云：员外才把这汤吃不的一两口。就死了也。相公。你试寻思波唱：怎便登时间火焚了尸首葬在荒郊。,4
Tang,冥吏,示韦泛禄命①,前阳复后杨，后杨年年强，七月之节归玄乡。,2
Ming,王纶,碧峰嶂,簇簇琳琅上下连，登临无奈断崖悬。分明一柱山头立，擎拄云中尺五天。,5
Tang,克符道者,龙潭月,祖派波澜半偈玄，曹溪舟棹接风烟。一转海底龙潭月，碾破鸡山雪岭前。,2
Yuan,尹志平,一剪梅 寄蔚州道友,越过灵仙壶水傍。西河饯送，诚厚难忘。未能款话便登程，度岭严寒，来意匆忙。幸得和平达道乡。浑源丰足，诸事安康。有人东去寄新词，报与知音，表我行藏。,4
NanBei,萧悫,奉和初秋西园应教诗,池亭三伏后，林馆九秋前。清泠间泉石，散漫杂风烟。蕖开千叶影，榴艳百枝然。约岭停飞旆，凌波动画船。,1
Tang,李隆基,送玄同真人李抱朴谒灊山仙祠,城阙天中近，蓬瀛海上遥。归期千载鹤，春至一来朝。采药逢三秀，餐霞卧九霄。参同如有旨，金鼎待君烧。,2
Yuan,甘瑾,题杜氏逸民卷,笑拂珊瑚树，长竿学钓鱼。鉴湖宜载酒，禹穴旧藏书。和入沧浪曲，行寻下泽车。了无圭组累，随处狎樵渔。,4
Tang,羊士谔,寄黔府窦中丞,汉臣旌节贵，万里护牂牁。夏月天无暑，秋风水不波。朝衣蟠艾绶，戎幕偃雕戈。满岁归龙阙，良哉伫作歌。,2
Qing,丁义方,挽曾国荃联,薨逝继彭杨，伤心三楚英灵，从此马群空冀北；勋名齐韩范，屈指一生功德，长留棠荫遍江南。,6
Qing,王家齐,顺德龙氏祠联,四百年间气遥钟，干深叶茂；十七代科名不绝，源远流长。,6
Song,方廷实,其二,丹碧崔嵬切斗魁，峰峦怀抱水萦回。春归岩谷幽花发，日上楼台宿雾开。天近凤城瞻帝座，云迷鳌海接蓬莱。登临谁会迟留意，共折梅花更一杯。,3
Tang,白居易,秋江送客,秋鸿次第过，哀猿朝夕闻。是日孤舟客，此地亦离群。濛濛润衣雨，漠漠冒帆云。不醉浔阳酒，烟波愁杀人。,2
Qing,卞梦钰,菩萨蛮 翠寒回文,翠寒香净秋荷芰。芰荷秋净香寒翠。飞雁带云微。微云带雁飞。处间人默语。语默人间处。心远寄山深。深山寄远心。,6
Ming,叶之芳,观海,海碧何冥冥，空光连太清。白云飞不过，红日落还生。去鸟难分影，遥山安可名。何当借鳌背，载我向东行。,5
Qing,卞永誉,杂诗,孤鸟声啾啾，小虫复唧唧。感此心茫然，抚膺长太息。视我衾与枕，徘徊不能寝。焚膏耀辉光，顾影重自审。,6
Ming,王逢,其二,一亩閒斋馆，三年守道心。乍来惊野鹿，久住识山禽。乱石浮春气，长松落昼阴。世人知有此，翻畏白云深。,5
NanBei,王筠,奉和皇太子忏悔应诏诗（梁简文有蒙预忏直疏诗。）,一圣智比明，帝德光四海。荷负诚悠属，度脱实斯在。忏说济蒙愚，推心屏欺殆。名僧引定慧，朝缨列元凯。还学依善导，反心由真宰。和铃混吹音，胜幡荣雪彩。早蒲欲抽叶，新篁向舒䈚。翘勤谅恳到，归诚信兼倍。睿艳似烟霞，栏杆若珠琲。善诱虽欲继，含毫愧文彩。,1
Ming,释力金,送济上人归省,苦学不耽春夜眠，思家却泛春江船。褰衣远道草头露，濯足故山花下泉。黄鹄方怀少年志，白云偶赋归来篇。再看入室须玄指，何限天香浮月边。,5
Yuan,吴氏,寄外,昔君曾奏三千牍，凛凛文风谁敢触？乡老荐贤亲献书，邦侯劝驾勤推毂。马头三控登长途，谓君此去离场屋。整顿罗裳出送君，珠泪盈盈垂两目。枕前一一向君言，马头犹自叮咛嘱。青衫寸禄早荣归，莫遣妾心成局促。秋天冬暮风雪寒，对镜懒把金蝉簇。梦魂夜夜到君边，觉来寂寞鸳鸯独。此时行坐閒窗纱，忍泪含情眉黛蹙。古人惜别日三秋，不知君去几多宿？山高水阔三千里，名利使人复尔尔。昔年曾拨伯牙弦，未遇知音莫怨天。去年又奏相如赋，汉殿依前还不遇。时人不知双字讹，平川倏忽起风波。当时南宫罢捷音，教妾沉吟杵中心。为君滴下红粉泪，红罗帐里湿鸳衾。愤愤调琴蝉鹊噪，默默吟诗怨桂林。千调万拨不成曲，争那胸中气相掬。千思万想不成诗，心如死灰自得知。料得君心当此际，已拚抛却閒田地。朝朝暮暮望君归，日在东隅月在西。碧落翩翩飞雁过，青山切切子规啼。望尽一月复一月，不见音容寸肠结。又闻君自河东来，夜夜不教红烛灭。鸡鸣犬吠侧耳听，寂寂不闻车马音。自此知君无定止，一片情怀冷如水。既无黄耳寄家书，也合随时寄雁鱼。日月逡巡又一年，何事归期竟杳然？堂上双亲发垂白，用尽倚门多少力。孟郊曾赋游子行，陟岵如何不见情。室中儿女亦双双，频问如何客异乡？异乡知是育才处，人情不免且契慕。低头含泪告儿女，游必有方况得所。八月凉风满道途，好整征鞍寻旧路。吾乡虽多俊秀才，往往怕君头角露。圣朝飞诏下来春，青毡早早慰双亲。飞龙公道取科第，男儿事业公卿志。笔下密密为君言，书中重重写妾意。秋林有声秋夜长，愿君莫把斯文弃。,4
Qing,方澍,梅花,溪上梅开锦作团，虬枝突兀倚檐端。居然白屋春先到，莫向红尘热处看。冰雪生香终傲僻，溪山著色太清寒。老夫梦醒秾华后，与汝盟心结古欢。,6
Yuan,王馀庆,秋胡妻词,桑颠日射黄金枝，桑间美人白玉肌。采桑盈筐郎未归，东风吹泪湿罗衣。郎未归，在远道，妾尚少兮亲已老。郎心如蘖妾如丹，富贵应须到家早。采桑待露晞，养蚕图得丝。生男且富贵，甘旨当及时。千金却为一笑资，倚闾日暮无穷悲。愿嫁反哺乌，不忍见秋胡。,4
Yuan,王实甫,胜葫芦,不刺刺引马儿先将箭道通。伸猿臂揽银鬃。靶内先知箭有功。忽的呵弓开秋月。扑的呵箭飞金电。脱的呵马过似飞熊。,4
Ming,丘履嘉,晚宿流和梦中得燕市一联不解所指续成之,少小雄心慕远征，由来几欲请长缨。灭吴应著沉碑绩，谕蜀堪传作檄名。燕市旧分官柳嫩，塞垣新寄陇梅清。亦知羌笛多凄断，遮莫临风弄数声。,5
Qing,方文,水崖哭明圃子留,少小能文气似兰，里人谁不信弹冠。只因丧乱身当废，纵使沉埋性所安。故国有怀唯涕泪，新诗无字不悲酸。漫劳铁匣藏枯井，此日流传血已丹。,6
Yuan,王畛,其五,蹁跹先春雀，风暖喧晴檐。惊人鲜得食，阚阶无停瞻。不趋太仓中，小腹恣属厌。高秋寒露下，大水须深潜。,4
NanBei,何承天,鼓吹铙歌十五首 其十五 石流篇,石上流水，湔湔其波。发源幽岫，永归长河。瞻彼逝者，负月其偕。子在川上，惟以增怀。嗟我殷忧，载劳寤寐。遘此百罹，有志不遂。行年倏忽，长勤是婴。永言没世，悼兹无成。幸遇开泰，沐浴嘉运。绥带安寝，亦又何愠。古之为仁，自求诸己。虚情遥慕，终于徒已。,1
Qing,尹凤九,其二,秋霜黄叶饶西风，半夜书窗话语同。怜尔沉微嘉尔志，慇勤劝尔进修工。,6
Yuan,李简,龙纹石,林边大石碧璘珣，应使游人驻目频。几度雨馀苔藓合，翠纹高蹙似龙鳞。,4
Tang,李赤,姑熟杂咏（一作李白诗） 望夫山,颙望临碧空，怨情感离别。芳草不知愁，岩花但争发。云山万重隔，音信千里绝。春去秋复来，相思几时歇。,2
WeiJin,殷头,应晴诗,景迟兮开明。,0
WeiJin,顾恺之,筝赋,其器也，则端方修直，天隆地平。华文素质，烂蔚波成。君子喜其斌丽，知音伟其含清。罄虚中以扬德，正律度而仪形。良工加妙，轻缛璘彬。玄漆缄响，庆云被身。,0
Tang,王鲁复,诣李侍郎,文字元无底，功夫转到难。苦心三百首，暂请侍郎看。,2
WeiJin,仲长敖,歌（敖作核性赋。系此歌。）,形生有极。嗜欲无限。达鼻耳。闭口眼。纳众恶。距群善。方寸地。九折坂。为人作崄易。俄顷成此骞。多谢悠悠子。悟之亦不晚。,0
Ming,王樵,登岱岳二首 其一,宫阙逼虚清，千山雪献晴。徂徕如拜頫，汶泗故回萦。五夜金波㴸，三秋海日生。晏温秦观晓，独对紫霞明。,5
Tang,五代外镇官,谢学士遗茶（题拟）,粗官乞与真虚掷，赖有诗情合得尝。,2
Yuan,周棐,寄舍弟鼎,生计依人转寂寥，别来心事向谁消。镜中华发随年改，溪上青山入梦遥。对酒便思归白社，将书不敢寄洪乔。越情吴思浑无赖，独寄江楼送暮潮。,4
Song,王向,题紫霄观,薜萝萦拂道巘斜，高入层霄残紫霞。地长杉篁环羽盖，风兼箫鼓落仙家。危峰自照当岩月，绝壁堪通上汉槎。人世不知真迹好，只寻流水访残花。,3
Yuan,僧净权,南山诗,紫气金丹晓，青霞玉井春。画牛曾寓意，鸣鹤更通神。,4
Qing,释元祚,寄高澹游,卖尽青山说买山，高年正好学偷闲。洞庭尽有梅花屋，何不携家住此间。,6
Song,毛滂,书禅静寺集翠堂示堂中老人琳径山诗,烟岫供寒翠，风帘舞小晴。短墙分竹色，虚户纳松声。弄笔云窗暖，煎茶玉醴轻。端知孤桧月，独伴夜禅清。,3
Ming,元天锡,八日道中作,数间芦苇屋，斜傍雪山前。伐尽千株木，耕耘一片田。静如金盏地，深似玉壶天。屈折羊肠路，岩头断复连。,5
Qing,王又曾,和朱大偶圃冬日村居,叶脱见低屋，村深无近邻。荒畦生野菜，小径夹寒筠。曝背林曦午，赪颜盏蚁新。不缘霜雪晚，高卧动兼旬。,6
Yuan,沈梦麟,野航,一室静无尘，门通画舫邻。若分鸥鹭席，能受两三人。江水家家绿，溪花岸岸春。杜陵贪佛日，随意赋诗频。,4
Yuan,李冶,江梅引,陌头杨柳恨春迟。被寒欺。淡依依。瘦损王孙，青琐小腰围。墙外琼枝空照影，翠娥敛，游丝百丈飞。燕归雁归书问寂。月细风尖供怨笛。玉骨成灰圣得回。梦里音容，良是觉来非。多少江州司马泪。断肠曲，河声送落晖。,4
Qing,文化远,送张寅揆还蒙化,文字烟萝结习深，暂归应尔费招寻。两年猿鹤山中梦，一曲《骊驹》客里心。旧折桂枝香尚在，新餐苜蓿病交侵。调高自有钟期赏，珍重朱弦太古琴。,6
Song,王大宝,灵岩禅寺,雁荡闻名久，灵岩舍道边。诸峰皆列岫，一柱独擎天。卓笔岂容有，展旗非偶然。眼前无障碍，自是洞中仙。,3
NanBei,殷淡,其九 章德凯容乐（章太后室。）,幽瑞浚灵，表彰嫔圣。翊载徽文，敷光崇庆。上纬缠祥，中维饰咏。永属辉猷，联昌景命。,1
Ming,古文集,次郑敬道明府八景总咏韵,邑中奇秀多山水，宇宙名区堪比拟。古祯遗谶良是潜，故老传闻非率尔。文物诚不下他州，吾祖破荒几百秋。公来览胜有高调，胸次岂同俗吏流。梧冈落照夕返岩，岫桂拂岚晴未了。渔郎歌月溪浅清，径出云檐深窕窈。野渡横舟归客号，杏花雨湿耕农劳。龟峰一塔自千古，石边亭饯松花醪。古今赋咏若干首，此景还来待公久。阳春白雪和再难，斲垩肯为运斤否。,5
Song,王渎,句,东湖富泉石。,3
Yuan,王旭,木兰花慢 寿泰安石监州,泰山雄胜地，人物出，必豪英。看衍庆堂中，使君才气，磊落高明。春风又临初度，正梅花、香满腊嘉平。唤取茅仙送酒，樽前共祝长生。青云居第筑初成。燕雀亦欢声。伫梦叶熊罴，祥占弧矢，兰玉春荣。山城岂能淹滞，佩飞霞、终上紫霄行。留着兰轩老笔，他年歌颂功名。,4
Tang,僧光业,征李怀杲（一作果）嘲道门 其一,云锁涪江水似天，又闻怀杲已升仙。强思齐见应催胆，张茂卿闻必耸肩。三尺霜刀充绛节，两条朱棒替香烟。报伊广德先生道，社稷威灵不偶然。,2
WeiJin,傅玄,惟汉行,危哉鸿门会，沛公几不还。轻装入人军，投身汤火间。两雄不俱立，亚父见此权。项庄奋剑起，白刃何翩翩。伯身虽为蔽，事促不及旋。张良慑坐侧，高祖变龙颜。赖得樊将军，虎叱项王前。嗔目骇三军，磨牙咀豚肩。空卮让霸主，临急吐奇言。威凌万乘主，指顾回泰山。神龙困鼎镬，非哙岂得全。狗屠登上将，功业信不原。健儿实可慕，腐儒安足叹。,0
Yuan,林泉生,题大龙湫和李五峰韵,雁荡峰头春水生，无边木叶作秋声。六龙捲海上霄汉，万马嘶风下雪城。春尽不知阳鸟去，岩高惟许白云行。故人家住青山下，野竹寒流亦有情。,4
Yuan,王吉昌,老君吟 三千功,清神夺凤髓，止息收乌血。六阳飞宇宙，五气通关节。云雷风电，击向三天降冰雪。瑶山海峤喷红雾，赫赫如晴，昼性光明彻。两情结。禅天齐物变，意写成欢悦。阳魂全造化，号真功功妙绝。三千数合无圆缺。神超归物外，永离生灭。,4
Tang,朱放,答陆澧①,松叶堪为酒，春来酿几多。不辞山路远，踏雪也相过。,2
Yuan,孔文卿,油葫芦,想十三人舞袖登城临汴梁。向青城虏了上皇。云：諕得禁军八百万丢盔卸甲。唱：那其间无一个匣中宝剑掣秋霜。杨戬是个帮闲攒懒元戎将。蔡京是个传书献简头厅相。一个治家亡了家。一个安邦的丧了邦。虏得些金枝玉叶离了乡党。若不是泥马走康王。,4
Song,王钦若,咏华林书院,文明尊北极，孝友播南昌。礼法儿孙睦，雍和道路扬。地灵浮喜气，山近接岚光。投辖添宾榻，鸣鼙启食堂。纸窗刍酒响，竹径焙茶香。克己甘藜藿，矜贫济稻粱。时平安九族，家计庆千箱。每听游僧说，神清鬓未霜。,3
Tang,宋人著作中所载唐五代神仙鬼怪诗,西施谢①王轩,妾自吴宫还越国，素衣千载无人识。当时心比金石坚，今日为君坚不得。,2
Tang,吴筠,其五,怡神在灵府，皎皎含清澄。仙经不吾欺，轻举信有徵。畴昔希道念，而今果天矜。岂非阴功著，乃致白日升。焉用过洞府，吾其越朱陵。,2
Yuan,无名氏,双井寺遗诗,殷勤收拾旧袈裟，检点行囊没半些。袖拂白云辞古寺，杖挑明月上天涯。最怜松顶新巢鹤，还忆篱边旧种花。分付犬猫随我去，免教流落野人家。,4
Ming,包士瞻,湖上,槛霁鲜云度，穿花堤上行。田田新叶翠，款款白鸥轻。解带凉风至，开尊古木平。湖光倏绀紫，落日在山荆。,5
Yuan,汪珍,舟过三塔寺渡双湖,亭亭望三塔，渺渺渡双湖。天阔低归鹘，江平散浴凫。烟寒傍城郭，风急响菰蒲。遥听舟人说，荒林庙子胥。,4
Ming,王汝玉,送张孟经归松江,我昔客游处，送君孤棹归。湖山想仍在，故旧总言非。倾别酒新熟，到家花未稀。吟情与离思，相逐共依依。,5
Ming,尹铉,江上,野阔村烟乱，江明水鸟翔。席边移岫影，波底蘸天光。饮隽斟斟倒，诗新字字香。东风时坦腹，游眺惹垂杨。,5
Ming,永寿,曲江新水,春陂瀄瀄古流泉，积水添痕漾大川。废苑千年馀瓦砾，濯潴重见是龙渊。五陵花气寒烟外，二塔钟声落日边。江海晏游寻往事，独将沦落愧前贤。,5
Yuan,沈右,其五,朋酒享公堂，农家尽涤场。县官薄税敛，田野足耕桑。,4
WeiJin,曹毗,其三 歌太祖文皇帝,太祖齐圣，王猷诞融。仁教四塞，天基累崇。皇室多难，严清紫宫。威厉秋霜，惠过春风。平蜀夷楚，以文以戎。奄有参墟，声流无穷。,0
Yuan,李存,挽轩竹亭,家得传经士，人称用世才。高情方玩竹，清梦忽缘槐。慷慨陈公辖，芬芳谢氏阶。昌湾高冢在，愁见白云堆。,4
Ming,毛绍龄,闻鹧鸪,落霞片片夕阳天，寂寂孤城草树连。倦客未归秋又尽，鹧鸪啼破隔江烟。,5
Ming,叶春及,寿潘祁叔六十,吾生后甲子，白发独饶君。解带千山雨，谈天一片云。凤毛三世业，骥子五花文。何以为君寿，双江对晚曛。,5
Tang,吴筠,高士咏 其二十八 颜歜,高哉彼颜歜，逸气陵齐宣。道尊义不屈，士重王来前。荣禄安可诱，保和从自然。放情任所尚，长揖归山泉。,2
Qing,王次陶,挽燕晋联,解组类渊明，羡先生一曲归来，高风千古；享年同宣圣，痛小子三秋侍坐，空奠两楹。,6
Qing,王采薇,曲渚,曲渚斜生白，疏星动欲昏。四更桃叶影，一缕杜鹃魂。断雨还零砌，虚帘自打门。萧萧庭竹短，都作泪花痕。,6
Tang,令狐楚,游义兴寺寄上李逢吉相公,柳营无事诣莲宫，步步犹疑是梦中。劳役徒为万夫长，闲游曾与二人同。凤鸾飞去仙巢在，龙象潜来讲席空。松下花飞频伫立，一心千里忆梁公。,2
Tang,司马都,和陆鲁望白菊,耻共金英一例开，素芳须待早霜催。绕篱看见成瑶圃，泛酒须迷傍玉杯。映水好将蘋作伴，犯寒疑与雪为媒。夫君每尚风流事，应为徐妃致此栽。,2
Song,觉禅师,诵华严经,佛具无有生，而能示出生。法性如虚空，诸佛于中住。无住亦无知，处处皆见佛。,3
Yuan,石盏德玉,南吕一枝花,俺娘眼上带一对乖。心内隐着十分狠。脸上生那歹斗毛。手内有那握刀纹。狠的来世上绝伦。下死手无分寸。眼又尖手又紧。他拳起处又早着昏。那郎君呵不带伤必然内损。,4
Yuan,成廷圭,庞山湖泛舟过宁伯让庄所,湖上足清昼，雨馀生绿阴。扁舟到城近，曲港入村深。野叟频相问，郎君不可寻。西庵肯分席，吾亦老山林。,4
Yuan,邾经,题兰亭长咏图,兰亭已榛委，衣冠非昔年。吁嗟觞咏乐，犹托画图传。,4
Ming,于谦,闻朝觐官有喜且以致勉励之意于属吏云,圣主当天运，诸侯述职归。佩声辞禁阙，香霭散朝衣。戒敕颁天语，生成显化机。勉旃图报称，莫使寸心违。,5
Tang,王棨,天骥呈才,马知因圣出，才本自天生。驵骏何烦隐，权奇愿尽呈。电从双眼落，云向四蹄轻。过去王良喜，嘶来伯乐惊。绝尘惭逸步，曳练议能名。唯待金鞭下，春风紫陌情。,2
Yuan,王沂,送马伯庸,社燕秋鸿十二春，相逢疑是烂柯人。公车未索长安米，野服曾沾辇路尘。日丽天门严虎柝，波摇宫瓦动龙鳞。悬知进讲金华殿，五色云中拱北辰。,4
Song,方岳,其五,我爱山居好，堆豗忽坐忘。草塘银泼剌，庵户铁琅珰。只道云藏坞，那知市隔墙。人嫌吾寂寞，吾亦笑人忙。,3
Ming,释大定,新凉,一雨洗庭竹，微凉觉顿生。乱萤移湿照，小鸟在巢鸣。叶有先秋意，诗多入夜成。自堪高卧足，日已报窗晴。,5
Yuan,邵光祖,宿良夫契友山斋,晏坐南窗下，爱此池水平。馀霞敛夕景，百喙鸣秋清。众星疏以淡，缺月倚空明。尘襟豁萧爽，愈觉身世轻。蓬瀛亦伊迩，遐念殊凡情。视彼区中聚，鼾睡何由醒。,4
Yuan,李存,寄易可大,别去情无奈，归来又若违。炎凉非异操，显晦莫同机。水尽鱼龙远，庭荒燕雀稀。花飞怜不住，忍独送春归。,4
Ming,王鸣雷,题薄涧寺,古寺僧多别，夕阳当寺门。凿泉通涧底，洗石露云根。鹤老知天事，松孤认地源。菖蒲五月剪，分施近城村。,5
Ming,毛一公,其四,华表曾来丁令威，仙人跨鹤几时归⑧？白云似解山翁意⑨，飞到楼前也不飞。,5
Song,方誉,栟榈山,昔年曾到武夷山，今日栟榈彷佛间。仙子不知何处去，漫留踪迹在尘寰。,3
NanBei,殷淡,其十三 昭夏乐（二章。送神。）,大孝备，盛礼丰。神安留，嘉乐充。旋驾耸，泛青穹。延八虚，辟四空。蔼流景，肃行风。,1
NanBei,徐君茜,共内人夜坐守岁诗,欢多情未极，赏至莫停杯。酒中喜桃子，粽里觅杨梅。帘开风入帐，烛尽炭成灰。勿疑鬓钗重，为待晓光催。,1
NanBei,沈炯,独酌谣,独酌谣。独酌独长谣。智者不我顾。愚夫余未要。不愚复不智。谁当余见招。所以成独酌。一酌倾一瓢。生涯本漫漫。神理暂超超。再酌矜许史。三酌傲松乔。频烦四五酌。不觉凌丹霄。倏尔厌五鼎。俄然贱九韶。鼓殇无异葬。夷蹠可同朝。龙蠖非不屈。鹏鴳但逍遥。寄语号呶侣。无乃太尘嚣。,1
Song,方廷实,句,书乱床头无甲乙，鸟鸣窗外自宫商。,3
NanBei,萧子云,赠海法师游甑山诗,真心好丘壑，偏悦幽栖人。忽闻甑山旅，万里自相亲。泬寥晚霖霁，重叠晴云新。秋至蝉鸣柳，风高露起尘。动余忆山思，惆怅惜荷巾。,1
Yuan,乃贤,送胥有仪南归,立马望华盖，君家碧嶂东。树围茅屋外，花落雨声中。卷幔香云入，开编烛烬红。林梢新月上，留客醉丝桐。,4
Qing,王策,点绛唇 偶感,谢了山茶，丝丝柳线青初引。绿衣心忍。不把红裙殉。侧帽凭阑，触著从前恨。春风鬓。十年香损。燐火衣花烬。,6
Ming,王九思,其二,为吏元非冗，心清境自幽。微风醒客梦，片月下书楼。味淡蔬欣软，阴凉树忆稠。年华嗟易过，学业愧前修。,5
Song,王随,其二,越上湖山何绝奇，昔闻寻胜宁遐遗。烟波无忆旧吟醉，方是致君尧舜时。,3
Yuan,甘泳,下豫州,壮怀忍共白云閒，孤负僧房屋半间。卖却牢愁三万斛，载将明月入西山。,4
Yuan,吴元梅,雁荡,雁山高与海天接，海雁南飞古宕秋。雁飞一夜渡海去，雁荡之峰何邃幽。四十九折盘鸟道，三千馀尺飞龙湫。芙蓉面面削寒玉，长使骚人举目愁。,4
Ming,文洪,次韵丁雪坡游仙,玉龙观前花乱开，飞琼邀我相追陪。翠管声翻羽衣曲，绿醅香泻流霞杯。试骑长鲸入海舞，忽有孤鹤横江来。清风吹梦寂无语，弱流渺渺空徘徊。,5
Tang,王涣,其十二,梦里分明入汉宫，觉来灯背锦屏空。紫台月落关山晓，肠断君恩信画工。,2
Yuan,王祯,钁,銎柄为身首半圭，非锋非刃截然齐。凌晨几用和烟斸，逼暮同归带月携。已啄灵苗挑药笼，每通流水入蔬畦。更看功在盘根地，办与春农趁雨犁。,4
Yuan,王思诚,题金鸡堡思乡庙壁上,金鸡堡峻压崇墉，襟带关山几万重。芮伯故城连境内，羌戎旧邑入疆封。山头百折颠軨坂，水面三门砥柱峰。骥负盐车逢伯乐，贤佣版筑遇殷宗。但闻虞虢亡唇事，不见巢由洗耳踪。柱鼓石尖寒日淡，炼丹炉口晚烟浓。年华苒苒如飞去，人世悠悠似转蓬。天地无穷生物意，山川不改旧时容。清沿涧谷涓涓溜，翠拂祠堂郁郁松。且喜巡行公务简，赋诗聊复慰疏慵。,4
Yuan,甘复,晓起,晨晖澹芳牖，颢气盈幽襟。岩谷有秋意，西风吹满林。独栉高馆罢，畅游南涧浔。漱齿掬寒濑，矫首望孤岑。悠然释百虑，似得静者心。磴转入茂树，众山坐来深。,4
Qing,王初桐,宁海双松歌,昔游慈仁寺，下马寻双松。金元旧物竟何有，毗卢阁圮荒烟空。五年薄宦来东海，别有双松此间在。不知是宋是金元，约计亦逾三百载。古貌虬髯剧怪奇，屈蟠偃蹇老龙姿。若教拔地拿云去，定见杈桠鳞鬣撑之。而只今排立依兰若，黛色参天翠交错。谡谡风涛半夜生，泠泠琴韵诸天落。为栋为梁匠石来，千秋万岁明堂开。天生大才必大用，才人未必皆尘埃。平生小隐隐林薮，自顾原非斫轮手。归去清斋摘露葵，著书长伴支离叟。,6
Ming,王夫之,清远城下忆湖湘旧泊,乍放浈江峡，疑连青草湖。星河摇古岸，渔火历蒋菰。霜后迷南雁，日斜忆庙乌。佳人多楚塞，谁解赠明珠。,5
Ming,文嘉,芝田,晔晔紫芝秀，缤纷生玉田。氤氲结和气，葱郁霭祥烟。云叶经春暖，灵根带露鲜。芳华堪采掇，服食侣群仙。,5
NanBei,岑之敬,折杨柳,将军始见知，细柳绕营垂。悬丝拂城转，飞絮上宫吹。塞门交度叶，谷口暗横枝。曲成攀折处，唯言怨别离。,1
Qing,王策,南乡子,日影红檐。蜻蜓翼薄柳花粘。隔院鹦哥眠白昼。东风瘦。时节落花人病酒。,6
Yuan,林景英,林氏庵呈周鍊师,遥跨青田鹤，翩翩到此来。庭生自家草，山有主人梅。扫石夜朝斗，雨田秋起雷。谁知尘影里，清趣似蓬莱。,4
NanBei,刘潜,舞就行诗,依歌移弱步，傍烛艳新妆。徐来翻应节，乱去反成行。,1
NanBei,任昉,寄到溉诗,铁钱两当一，百易代名实。为惠当及时，无待凉秋日。,1
Ming,史迁,其四,好风轻雨趁轻雷，一洗山川罨画开。谁道衡门无过客，春深还有燕飞来。,5
Song,王公炜,其二,雪后梅花独步天，半开犹自未全然。倚岩大瘦魂销梦，照水无尘骨蜕仙。贮向金瓶生怕俗，绝饶翠袖敢争妍。夜深霜角吹残月，错梦梨花耿独眠。,3
Yuan,李孝光,代友人送于彦明之鄞,诗舸几时发，秋风海水腥。云分雁荡路，江绕蛣䗁亭。天府文星聚，名山僧气灵。凭君道问讯，无恙读书萤。,4
Yuan,僧行端,雪樵,珠霰飘飘柴在肩，且谋烧火过残年。庭前此际无人立，炉内凭谁续断烟。,4
Ming,王诤,清风亭,爱尔澄江千顷波，澄清挠浊定如何。水心亭榭尘嚣外，莫似西湖溷绮罗。,5
Song,毛直方,杂怨 其一,种莲恨不早，得藕常苦迟。谁知心中事，久已落怀思。,3
NanBei,刘裕,卿云赞,非烟非云，曳紫流光。悬华曜藻，奄郁台堂。粤予休明，震乎珍祥。积庆有文，灵贶无疆。,1
Song,王洋,题杨道人庵庵基旧县邑有废井存,空室寄空山，柴门不用关。虚心观梦幻，尘世独清闲。旧井前村古，新泉一勺悭。萧条齑粥外，身世有无间。,3
Yuan,释法坚,其二,亭前修竹净猗猗，烟暖沙头杜若肥。一夜雨馀春水涨，白鸥日日到柴扉。,4
Tang,王毂,吹笙引,娲皇遗音寄玉笙，双成传得何凄清。丹穴娇雏七十只，一时飞上秋天鸣。水泉迸泻急相续，一束宫商裂寒玉。旖旎香风绕指生，千声妙尽神仙曲。曲终满席悄无语，巫山冷碧愁云雨。,2
Qing,王抱承,挽张素臣先生逝（序略）,古来称君子，不于温饱中。举世莫之爱，天亦固其穷。然后见言行，可以为世风。谁为后来者，素心推我翁。结庐虽人境，杳然闭闲宫。一函义文经，抱以究始终。我来永诀时，犹提主敬功。惜哉我翁去，萧然闾巷空。负翁日已多，永矢爱吾躬。,6
WeiJin,僧支遁,四月八日赞佛诗,三春迭云谢，首夏含朱明。祥祥令日泰，朗朗玄夕清。菩萨彩灵和，眇然因化生。四王应期来，矫掌承玉形。飞天鼓弱罗，腾擢散芝英。绿澜颓龙首，缥蕊翳流泠。芙蕖育神葩，倾柯献朝荣。芬津霈四境，甘露凝玉瓶。珍祥盈四八，玄黄曜紫庭。感降非情想，恬怕无所营。玄根泯灵符，神条秀形名。圆光朗东旦，金姿艳春精。含和总八音，吐纳流芳馨。迹随因溜浪，心与太虚冥。六度启穷俗，八解濯世缨。慧泽融无外，空同忘化情。,0
Tang,于武陵,洛阳道（一作横吹曲辞 洛阳道）,浮世若浮云，千回故复新。旋添青草冢，更有白头人。岁暮容将老，雪晴山欲春。行行车与马，不尽洛阳尘。,2
Ming,尹祥,送卞佥枢奉使日本,吾王重邻好，遣子向扶桑。奉节辞云阙，扬帆截海洋。奚囊诗几首，祖席酒千觞。行近三山境，归来语合长。,5
Ming,方郑作,春日登台,登台并马出都门，满地东风动草根。千里乡心悲过鸟，一年佳节藉芳尊。回㹀雪积春还在，远戍烟拖晚更昏。酩酊归来思何限，断鸥饥鹭立沙痕。,5
Tang,王希明,其六 东方七宿,尾，九星如钩苍龙尾。下头五点号龟星，尾上天江四横是。尾东一个名傅说，傅说东畔一鱼子。龟西一室是神宫，所以列在后妃中。,2
Qing,孔尚任,赠樊会公,叉头挑出古云烟，混入时流乞画钱。内府收藏君总在，标题半是启祯年。,6
NanBei,刘孝绰,棹歌行,日暮楚江上，江深风复生。所思竟何在，相望徒盈盈。舟子行催棹，无所喝流声。,1
Yuan,僧仁淑,关山月,白杨风萧萧，胡笳楼上发。壮士不知还，羞对关山月。去年天山归，皎皎照白骨。今年交河戍，明明凋华发。交河水东流，征战无时歇。斗酒皆楚歌，歌罢泪成血。,4
Yuan,吕鲲,夏日道中①,枣花初落路尘香，燕掠麻池乍颉颃。一片云阴遮十顷，卖瓜棚下午风凉。,4
Yuan,李昱,发鹿城,江上潮初落，好风吹客船。孤城辞白鹿，小县入青田。山气晴疑雨，滩声断复连。沙鸥休笑我，诗思正相牵。,4
Song,无名氏,嘲林叔茂①私挈楚娘,三山城内有神仙，一个夫人一个偏。开口笑时真似品，直身眠处恰如川。并头难叙胸中事，攲枕须防背后拳。王恺石崇池里藕，分明两个大家莲。,3
Tang,石贯,藉田赋（以复收坠典以期农祥为韵）,大皞御辰。勾芒定位。天子率躬耕之礼。有司谨亲载之事。以为帝籍斯阙。皇猷久坠。不修耒耜之功。是堕粢盛之义。于是择元日。戒农期。本千亩而敬矣。斋三日以告之。然后内外清谧。上下肃祇。文物之仪备列。戈鋋之卫在兹。犹窥紫禁。共仰丹墀。俨南面凝旒之所。当东方欲晓之时。漏水声尽。炉香上迟。俄而阊阖开。羽仪展。扬青旗以肃事。备朱纮而戒典。上乃望灵坛。御玉辇。苍龙整驾以前导。葱犗遵途而右转。六辔齐举。八鸾启行。向绿野公田之所。至青郊展礼之方。绀辕塞路。青辂巡场。叶农经而授事。指农正而告祥。由是别土宜。分彊理。入涤场而肆目。抚御耦而举趾。遂乃执红纼。亲黛耜。四顾而沟塍砥平。三推而土膏脉起。发生有在。播殖兹始。诸公诸侯而次进。或五或九而皆止。见京坻之流衍可期。睹稼穑之艰难有以。礼乐既备。人神告休。事虽兆于东作。稔以见其秋收。岂独亲耕于甸内。实亦种德于道周。偫臣乃伏辇而进曰。臣闻历代务农。百王重谷。陛下兴古典之巳坠。绍前修之不复。故得人勤稼穑。天降景福。帝曰。予上事天地。次奉祖宗。惟旧章是率。惟古典是恭。今将返銮辂而宴于太寝。又欲展礼而劳农。,2
Qing,王世永,挽张之洞联,旧学读破万卷，新法博通五洲，多艺多才，巍然一老灵光殿；美政传咏荆南，大星惊陨冀北，感时感事，怅矣千秋堕泪碑。,6
NanBei,谢朓,蒲生行,蒲生广湖边，托身洪波侧。春露惠我泽，秋霜缛我色。根叶从风浪，常恐不永植。摄生各有命，岂云智与力。安得游云上，与尔同羽翼。,1
Tang,岑参,岁暮碛外寄元撝,西风传戍鼓，南望见前军。沙碛人愁月，山城犬吠云。别家逢逼岁，出塞独离群。发到阳关白，书今远报君。,2
Tang,李端,题从叔沆林园①,阮宅閒园暮，窗中见树阴。樵歌依远草，僧语过长林。鸟哢花间曲，人弹竹里琴。自嫌身未老，已有住山心。,2
Tang,令狐楚,其二,孤心眠夜雪，满眼是秋沙。万里犹防塞，三年不见家。,2
Tang,羊士谔,永宁小园即事,萧条梧竹下，秋物映园庐。宿雨方然桂，朝饥更摘蔬。阴苔生白石，时菊覆清渠。陈力当何事，忘言愧道书。,2
Yuan,李集,谒宗工郑相国有作（宗工时在利川）,风雨南川路，烟花三月时。逢人问前径，信马度荒陂。土沃春先暖，村闲日渐迟。余将万事毕，岁晚此追随。,4
Tang,成彦雄,会友不至,王孙还是负佳期，玉马追游日渐西。独上郊原人不见，鹧鸪飞过落花溪。,2
Tang,王諲,十五夜观灯,暂得金吾夜，通看火树春。停车傍明月，走马入红尘。妓杂歌偏胜，场移舞更新。应须尽记取，说向不来人。,2
Song,振禅师,山居颂,呵呵呵，瘦松寒竹锁清波。有时独坐磐陀上，无人共唱太平歌。朝看白云生洞口，暮观明月照娑婆。有人问我居山事，三尺杖子搅黄河。,3
Ming,王凤灵,送林迁于得告还山,祖席初分酒半酡，相看无奈故人何。生憎柳色临岐路，况听春声入棹歌。旧国云山何处是，他年风雨忆君多。祇缘簪组能相绊，未得相从访薜萝。,5
Ming,丁寿岗,其二,官闲宜懒拙，性癖在山林。冒禄依违计，嫌贫去住心。居然成老大，自尔费光阴。独立江天暮，羁愁入短吟。,5
Qing,王亿年,挽张之洞联,江汉湖山流泽远；园林草木入秋悲。,6
WeiJin,杨戏,其十五 王元泰、何彦英、杜辅国、周仲宣,少府修慎，鸿胪明真。谏议隐行，儒林天文。宣班大化，或首或林。,0
Yuan,安轴,宿白岭驿,归路天容惨，冻云增暮寒。眼明看传舍，身倦卸征鞍。乔木藏烟坞，青松立雪峦。倚窗瞻鹄岭，苍翠出云端。,4
Ming,丘浚,闲居杂咏,鼎鼎百年间，谁人未老闲。古心惟自得，尘事少相关。风定一花落，帘开双燕还。箪瓢随处有，不是故希颜。,5
Yuan,李行道,么篇,老娘也那收生时我将你悄促促的唤到卧房。你将我慢腾腾的扶上褥草。老娘也那剃头时堂前香烛是谁烧。你两个都不为年纪老。怎么的便这般没颠没倒。对官司不分个真假辨个清浊。,4
Yuan,甘恪,饯理伯容赴江西宪椽,朝辞江汉水，暮宿匡庐山。番易匡庐下，中有蛟龙关。龙君阅世久，风飘司往还。理子贤良资，神鬼敢有奸。逍遥十二仙，迟子湖之颜。高高肃政台，去去登清班。坐观黄鹄起，邈焉不可扳。端逢縻处士，攴酒乐馀间。,4
Ming,方献夫,谢顾惠嵓园亭宴集（是日喜雨） 其一,屡借名园胜，初沾小雨凉。清尊消俗虑，高阁俯奇芳。共有农家喜，偏添客梦长。迟回松竹底，恍忽在仙乡。,5
Song,毛珝,过黄山法华寺,积雪满松岗，兹行为悼亡。本非求吉地，祇欲近禅坊。外物心如水，流年鬓已霜。只应双卜宅，永此礼空王。,3
Qing,王龙光,其二 瘴雨,淋霪瘴雨势倾盆，凉气无多热气存。布被一床黴烂尽，漫劳东阁报公孙。,6
Ming,于谦,次日阴云密布不雨复散,泼墨浓云布，漫空雨意悬。斯须露红日，依旧睹青天。祈祷知何益，焦枯亦可怜。菲才膺重寄，值此更悽然。,5
NanBei,刘孝威,塘上行苦辛篇,蒲生伊何陈，曲中多苦辛。黄金坐销铄，白玉遂淄磷。裂衣工毁嫡，掩袖切谗新。嫌威迹易已，爱去理难申。秦云犹变色，鲁日尚回轮。妾歌已肠断，君心终未亲。,1
Song,王九龄,听鼓琴,至音不传徒按谱，不传之妙心自许。手挥五弦目飞鸿，千载流风如接武。鹑衣百结甘蓝缕，鬓雪浸浸用心苦。我知若人之用心，指下堪为儿女语。神怡志定一齐鼓，和气冲融塞天宇。忽然作意变轩昂，亦不哀吟动凄楚。醉翁已作黄鹤举，君独何为在尘土。琅然清图请更弹，使我三叹首屡俯。人生识意天所予，性情之适适其所。高山流水有知音，莫道吾人不如古。,3
Song,丁石,景定壬戌除夜,罗列椒盘人未眠，红炉围坐笑灯前。时光过隙那知老，才到鸡鸣又一年。,3
Ming,王諠,鉴湖,春波桥外水连天，一曲桑麻一曲烟。僧磬远闻松寺里，渔家多住柳塘边。云深夏后藏书穴，花艳知章载酒船。回首兰亭今寂寞，流觞空说永和年。,5
Qing,方鹤斋,立春围城纪事,锦里新年景物幽，重围深锁万家愁。旧桃符在疑空宅，爆竹声多只戍楼。东郭旌旗似迎虎，中城歌舞不鞭牛。棘门灞上真儿戏，曼衍鱼龙尚未休。,6
Qing,王建常,斗室吟,作室大于斗，栖迟亦自如。不闻今世事，但读古人书。有定千情约，无营一榻余。闲中时俯仰，天地在吾庐。,6
WeiJin,张协,杂诗,太昊启东节，春郊礼青祗。鹰化日夜分，雷动寒暑离。飞泽洗冬条，浮飙解春澌。采虹缨高云，文虬鸣阴池。冲气扇九垠，苍生衍四垂。时至万实成，化周天地移。,0
Qing,于晓霞,菩萨蛮,雨纤风软春将半。春愁空逐游丝乱。辜负踏青期。游踪因病稀。画梁双燕懒。花落闲庭晚。金鸭篆烟残。罗衣怯春寒。,6
Yuan,吾丘衍,春夜对月,夜色春仍好，楼虚满月华。淡烟同引索，暖桂不成花。望影弦初上，凭高月为赊。芳林渐叶密，更起故林鸦。,4
Song,《靖康小雅》作者,河东马步军副总管王公（禀）,矫矫虎臣，捍城于并。殚其智力，为国长城。攻踰两时，敌不能乘。无食无援，百雉乃倾。负像赴水，义不苟生。大节卓伟，千载光明。,3
Song,文天祥,其二,大陆登三阁，源明出一麾。临轩亲策后，上冢过家时。秋色吴山外，春风漳水涯。斯文交独厚，羌赋送行诗。,3
Song,王庭圭,秋郊晓兴,玉露三秋夜，银河八月凉。山虚响相答，江静练浮光。雨足园蔬茂，年丰稻穟长。不忧群雀噪，鸣凤在朝阳。,3
NanBei,陆罩,奉和往虎窟山寺诗（和简文。）,鸡鸣动睟驾，柰苑眷晨游。朱镳陵九达，青盖出层楼。岁华满方岫，虹彩被春洲。葆吹临风远，旌羽映九斿。乔枝隐修径，曲涧聚轻流。徘徊花草合，浏亮鸟声遒。金盘响清梵，涌塔应鸣桴。慧云方靡靡，法水正悠悠。实归徒荷教，信解愧难径。,1
Ming,王润,舟中,旅宿孤舟里，寒灯对客愁。江山今夜月，风露一天秋。水白蒹葭渚，霜清杜若洲。明朝寻旧约，来此狎盟鸥。,5
Yuan,李序,其六,在渊灵物或飞天，祷雨何须叩祝蜒。千尺白虹晴饮涧，半岩苍树昼迷烟。雁山云冷留飞锡，匡阜诗成忆谪仙。自昔南游看不厌，归来欲写作图悬。,4
Ming,王维俭,秋日过陈见心给谏南园,徘徊台上望，秋色已苍苍。孤戍还吹月，千林乍啖霜。傍城成虎落，截水作鱼梁。咫尺吾园接，相期瑶草芳。,5
Yuan,耶律铸,春日怀赵超然,万里故乡梦，五更残月钟。去鸿书断绝，归燕语朦胧。流水艳春态，好山呈晓容。是谁将怨笛，吹断绿杨踪。,4
Song,文同,书隐者壁,枳棘分三径，猿猱结四邻。茂林修竹地，枕石漱流人。看雨支藤杖，迎风卸葛巾。我来怀愧甚，衣上有红尘。,3
NanBei,刘义庆,鹤赋,其状也，绀络颈而成饰，赪点首以表仪。羽凝素而雪映，尾舒玄而参差。趾象虬以振步，形亚凤以擅奇。,1
Song,古成之,游天通真身塔,洁志登高塔，西南对海城。一真虽有相，万法本无生。梅雨侵窗冷，天风入海清。临回慵更语，祖意自分明。,3
Yuan,白朴,水龙吟,雁门天下英雄，策勋宜在平吴后。金符佩虎，青云飘盖，名藩坐守。千里江皋，一时淮甸，扫清残寇。看人归厚德，天垂馀庆，阶庭畔、芝兰秀。我望戟门如画，气佳哉、危亭新构。年年此席，风流长占，中秋重九。丹桂留香，绿橙供味，碧萸催酒。有庐山绝顶，苍苍五老，赞君侯寿。,4
Qing,尹推,会沧江内丧葬事,忧病淹三月，羸骖强一行。依然惊节序，倏尔近清明。江柳随风绿，溪蒲遍水生。可怜春意好，其柰我悲情。,6
Ming,文森,客夜闻虫,露洗秋庭月满天，草根吟苦断还连。在家犹自难禁汝，客舍长宵况独眠。,5
Qing,尹定铉,题警修堂全藁,编诗四十又馀卷，七十年来苦用心。眼下俱收前代体，胸中独发自家音。倭僧乞字铭经藏，浙士修盟咏画林。三绝香名驰四海，古应或有更无今。,6
NanBei,鲍照,代东门行,伤禽恶弦惊，倦客恶离声。离声断客情，宾御皆涕零。涕零心断绝，将去复还诀。一息不相知，何况异乡别。遥遥征驾远，杳杳白日晚。居人掩闺卧，行子夜中饭。野风吹秋木，行子心肠断。食梅常苦酸，衣葛常苦寒。丝竹徒满座，忧人不解颜。长歌欲自慰，弥起长恨端。,1
Qing,王式丹,其二,清凝冰壶更不波，茶烟丈室自高歌。办将双屐春风里，野寺山亭花更多。,6
Tang,冢中人,续郑郊吟①,冢上两竿竹，风吹常袅袅。下有百年人，长眠不知晓。,2
Qing,方仁渊,其四 剑门,此门何日辟，宝剑掣风雷。石状白云乱，崖分青嶂开。奇峰从地起，灵穴透天来。欲写崔嵬势，惭无谢朓才。,6
Ming,戈镐,送陈伯渊教授归沔阳 其一,广文金闺身，台城一相见。壁素悬青灯，花虫蠹书卷。,5
Yuan,王畛,放慵,愁到心常结，事过心自凉。幽忧漫成疾，慵放且何妨。笼鹤声难出，床龟息稳藏。浮生付天地，澄虑博山香。,4
Qing,方履篯,暗香  寄张大彦惟,花阴千亩，更有谁护住，眠香寒蝶。絮影舞残，拚逐红尘晓云湿。帘底寻芳未倦，恰罗袖、含风轻叠。只隔著、带水盈盈，离恨满幽颊。秋急。暗愁绝。正洒醒玉人，六朝烟月。夜深梦切。翻怨西河柳难折。休听天涯杜宇，伤故国、一年春歇。展粉绢、频寄与，近时翠缬。,6
Ming,方孝孺,其十,斥土开瑶殿，因山近翠微。神舆离鹤禁，天泪湿龙衣。日月还丹阙，风云送六飞。太平皇业固，清庙咏光辉。,5
Yuan,汪铢,挽章恬斋,讲道陵阳日，犹如太学时。青灯照寒席，白发被深衣。明月鸡山隐，凄风麟野悲。旧人惟宋玉，清泪独长挥。,4
Tang,朱华,海上生明月（一作李华诗）,皎皎秋中月，团圆海上生。影开金镜满，轮抱玉壶清。渐出三山𡵒，将凌一汉横。素娥尝药去，乌鹊绕枝惊。照水光偏白，浮云色最明。此时尧砌下，蓂荚自将荣。,2
Song,径山寺僧,千手眼白玉观音偈嘲金使①,一手动时千手动，一眼观时千眼观。幸自太平无一事，何须做得许多般。,3
Ming,王矿,送大行谢驿梅使琉球,使节分星象，仙舟捧御函。丝纶宣海岳，天地极东南。服荷殊宣赐，才推绝域堪。远人胥乐附，异俗乃能谙。父老相如檄，诗书陆贾谈。徵牢宵逾十，馆谷日过三。牛马风何隔，金银气不贪。两阶遐格舜，九扈乍闻郯。专对名非忝，周咨迹岂惭。归航应载石，赴阙及传柑。国体从兹振，兵威不自戡。梅花洋信近，延伫慰朋簪。,5
Ming,王绅,南中道中口号,自入南中境，愁容益以侵。有怀常作梦，无物不伤心。月落关河远，春来雨露深。灵丘何处是，遥望泪沾襟。,5
Yuan,李隼,登汴梁城,天上曾闻玉辇过，金城千里带黄河。凤凰一去蓬莱苑，雁鹜群飞太液波。灯火楼台空市井，风云冠盖尽丘阿。惟馀画角声中调，犹是流沙碛里歌。,4
WeiJin,杜挚,笳赋,唯葭芦之为物，谅絜劲之自然。托妙体于阿泽，历百代而不迁。于是秋节既至，百物具成。严霜告杀，草木殒零。宾鸟鼓翼，蟋蟀悲鸣。羁旅之士，感时用情。乃命狄人，操笳扬清。吹东角，动南徵。清羽发，浊商起。刚柔待用，五音迭进。倏尔却转，忽焉前引。或缊缊以和怿，或凄凄以燋一作噍杀。或漂淫以轻浮，或迟重以沈滞。,0
NanBei,萧衍,其十四,别时鸟啼户，今晨雪满墀。过此君不返，但恐绿鬓衰。,1
NanBei,魏收,论叙裴伯茂诗,临风想玄度，对酒思公荣。,1
NanBei,朱超,咏贫诗,触途皆可试，惟贫独未安。窗开两片月，霜足一重寒。藁湿铺床冷，荷脆补衣难。若言为客易，推剑与君弹。,1
Yuan,王逢,寄何宪幕,令弟来吴下，从容问起居。客来笼放鹤，官在釜生鱼。江汉心同向，风尘迹自疏。冀州十万户，谁引魏文裾。,4
Ming,王新环,汾河晚渡,夕浪长风野色昏，烟汀渺渺隔江村。扁舟载月知何处，深夜渔歌断客魂。,5
Ming,王君荣,其二,最爱箕封几俊贤，徘徊逆旅坐谭玄。天人感应心机活，道器流传行业坚。谩说忘言绝妙奥，须知得意有真诠。黄花满眼相思泪，别后休教鱼雁邅。,5
Tang,水神,霅溪夜宴诗① 其一,山势萦回水脉分，水光山色翠连云。四时尽入诗人咏，役杀吴兴柳使君。,2
Yuan,汪鑫,金陵怀古呈吴山西宫讲,虎战龙争古石头，山河历历似中州。六朝遗恨千年在，诸老清谈万事休。落日藤萝梁寺晚，寒烟蔓草晋陵秋。东南歌舞英雄倦，无复新亭泣楚囚。,4
Yuan,李裕,送权讲主,闻师采药向江南，禅衲亲持使者骖。鹿献野花来宝地，龙偷海藏出珠龛。丹砂傍石分秋水，灵草和烟度嶂岚。此日归来进天府，芝云朮露晓昙昙。,4
Ming,叶宪祖,粉蝶儿,生旦上：上国观光。一曲阳关迭唱。,5
Ming,叶向高,其四,红颜何处掩芳魂，朱绂于今重将门。犹忆当年凄绝处，萧萧风雨泣王孙。,5
Yuan,申屠衡,其二,春去春来愁别离，淡妆浓抹妒西施。只今五斗青螺黛，留待郎归却画眉。,4
WeiJin,刘伶,北芒客舍诗,泱漭望舒隐，黤黮玄夜阴。寒鸡思天曙，拥翅吹长音。蚊蚋归丰草，枯叶散萧林。陈醴发悴颜，巴歈畅真心。缊被终不晓，斯叹信难任。何以除斯叹，付之与瑟琴。长笛响中夕，闻此消胸襟。,0
Ming,于若瀛,缺题,黄花应不插朱门，自合移根老瓦盆。露委烟斜看不足，呼儿长夜倒芳尊。,5
Song,徽宗朝太学生,续徽宗诗,选饭朝来不喜餐，御厨空费八珍盘。人间有味俱尝遍，只许江梅一点酸。,3
Tang,包融,阮公啸台,荒台森荆杞，蒙笼无上路。传是古人迹，阮公长啸处。至今清风来，时时动林树。逝者共已远，升攀想遗趣。静然荒榛门，久之若有悟。灵光未歇灭，千载知仰慕。,2
Yuan,周砥,宝粹二上人值雨留宿西涧草堂明日赋此以赠,萧条黄叶山中寺，回首松萝满夕曛。丈锡遽行三十里，一风相送两孤云。竹堂听雨惊秋晚，木榻留灯语夜分。在昔山林忧患等，应修白业益精勤。,4
Yuan,王霖,题丹山,三台峰下神仙宅，樊榭春风长薜萝。万叠层峦连石壁，一帘飞雨瀑银河。天光上下云容敛，山色空濛雨气多。与客题诗足清赏，归来环佩杂鸣珂。,4
Qing,方峨,赠倪永清,九峰山色高嵯峨，川原平远堆青螺。刘夏村南泗水镇，片帆我亦曾经过。此时我年方二十，乍见老成尚羞涩。客邸惟拈诗与书，日键芸窗足不出。少年情性好交游，一时怀刺干名流。卢文子，张洮侯，朝朝约放龙潭舟。鲈脍莼羹罗满座，玉箫金管吹清秋。此中有人数诗伯，开言便及虬髯客。清誉真应千古传，彩笔争夸万人敌。近来作吏来西昌，寥寥风雅推平章。即或有人弄笔墨，譬如无腔牧笛横山庄。永清倪子来日昨，顿使洪都风雅作。绛帐旋开徐稚亭，赤幢久树滕王阁。兴酣搦管发大呼，十三大郡都惊愕。门外频停问字车，云中又见衔书鹤。骤然相见即相怜，须识神交已有年。把臂发狂话宿昔，恍若置身黄浦青溪边。过我讼堂一交接，便觉胸中有冰雪。太白刘伶共醉醒，许由巢父同高洁。即席还当赠片言，文中雄长诗中杰。猗嗟乎！君才磊落非等伦，得君如得金千钧。他时归遇云间客，道我为官鬓似银。,6
Qing,丁曰健,和徐树人中丞述怀诗 其一,天河洗甲纪功年，崧岳生申克靖边。通籍鸿声齐望岱，迁乔骏业快移川。七鲲旧属重回首，五虎新麾又永肩。名教惟期传一脉，初心不负重书田。,6
Ming,丘道光,重游凤栖岩,我来寻道士，恍惚入鸡山。径僻春云满，岩空夜月閒。香台修竹里，清磬绿萝间。为爱红尘断，跏趺日暮还。,5
Ming,文森,送同年白凤仪归省,曲江初宴罢，羡子采兰归。驿路沾青缆，江花落䌽衣。閒居潘博士，休沐谢玄晖。他日徵才子，相期入琐闱。,5
NanBei,刘铄,拟青青河边草诗,凄凄含露台，肃肃迎风馆。思女御棂轩，哀心彻云汉。端抚悲弦泣，独对明灯叹。良人久徭役，耿介终昏旦。楚楚秋水歌，依依采菱弹。,1
Qing,毛澄,其二,晨光碧可怜，翠筱聚潭烟。白鸟窥渔饭，苍鹰立猎船。江寒云尚宿，波动日难圆。舟楫从漂泊，浮生又几年。,6
Tang,白敏中,息夫人不言赋（以此人不言其志安在为韵）,有一人兮甚美。事二夫兮深耻。不咄咄以怨人。常默默而伤已。何窈窕兮若彼。而寂寞兮如此。舌虽在而口不言。身未亡而心已死。殆其丧主失身。去故从新。初为息侯之妇。今为楚国之嫔。标二八之佳丽。冠三千之等伦。岂君恩之不至。顾我恨之有因。触类无言。似峡口为云之女。含情不语。如山头化石之人。守而不改。邈矣而心有所在。行之实难。确乎而性有所安。指逝波于旧宠。比浮云于新欢。得不伫蕙思于心曲。秘玉声于舌端。于是语笑己而。得意莫其。处喧哗而不乱。挺节操以自持。翠羽常低。多值敛眉之日。瓠犀难见。少逢启齿之时。然则动宜三省。情顺九思。似慎枢机。暗合吉人之象。类含锋刃。潜符静女之诗。嗟夫。秦家之女兮。在德何有。贾氏之妻兮。其言亦苟。谁令喋喋。驻五马而诮使君之愚。焉用嘻嘻。获一雉而忘大夫之丑。彼则尔。此则否。外结舌而内结肠。先钳心而后钳口。既而载离生育。几变寒暄。想蘼芜之不见。厌芣苢之空繁。势异丝萝。徒新婚而非偶。华如桃李。虽结子而无言。及夫云梦春游。章华夜侍。永忘一顾之念。难夺三缄之志。起居有节。惟闻佩玉之声。应对无时。不吐如兰之气。君王于是崇其意。重其义。命女史以书之。为楚宫之故事。,2
Ming,王翰,游鼓山灵源洞时澄明景霁入望千里徘徊自旦至夕值月上闻梵声泠然有出尘之想,旭日照高岑，天风振远林。不因沧海色，那识白云心。宝树空香满，珠林积翠深。坐来明月上，何处起潮音。,5
Yuan,王翰,春日客至,日暮沧江上，收纶坐石矶。为怜霄汉客，暂解薜萝衣。雨过苔初合，云深蕨正肥。相看俱白首，谁道故人稀。,4
Ming,于谦,春日即事,案牍閒清昼，歌谣遍里闾。光风回细柳，甘雨洗嘉蔬。遣兴杯中物，消愁几上书。所期民物阜，此外复何如。,5
Qing,僧大灯,游毛公坛,千古仙坛在，丹书孰更闻。藤萝春覆雪，洞壑晚连云。药灶花间出，人家谷口分。何时移草阁，向此卧斜曛。,6
Ming,史鉴,巾子峰会集次刘邦彦韵,把酒看山色，重来不改青。十年一梦过，四客两人零。花补移春槛，船当择胜亭。相逢且行乐，白日为谁停。,5
Tang,王良士,南至日隔霜仗望含元殿炉烟（一作车𥾝诗）,抗殿疏龙首，高高接上玄。节当南至日，星是北辰天。宝戟罗仙仗，金炉引御烟。霏微双阙丽，容曳九门连。拂曙祥光满，分晴瑞色鲜。一阳今在历，生植仰陶甄。,2
Ming,丘刘,其四,窗残夜月人何在，一见清明一改容。坠叶飘花难再复，生离死别恨无穷。,5
Ming,王明汲,初夏游三岩,政暇日初永，郊行到翠岑。溪桥青壁近，山寺绿芜深。雨后松无暑，云边竹有阴。定泉留古迹，虚谷发清音。泛蚁频舒啸，闻鹂若助吟。岩前寒溜滴，聊为濯尘襟。,5
Qing,丁澎,东冈,信是兴王地，城郊古木秾。鹳鸣三殿雨，猱挂二陵松。疏拙违明主，胼胝愧老农。吾庐荒径近，时见白云封。,6
NanBei,柳恽,从武帝登景阳楼诗,太液沧波起，长杨高树秋。翠华承汉远，雕辇逐风游。,1
Qing,释大汕,九日前一夕泊韶州逢陆丽京,十年重泛曲江舟，客路逢君感旧游。壮志不因谈剑得，馀生当为著书留。天涯细雨黄花夕，野岸疏灯白露秋。明发孤帆仍远别，南天凄绝旅鸿愁。,6
Song,仇远,孙康侯北归,淮海十年别，北归今几时。镜中无旧发，囊底有新诗。每恨为官缚，翻令见面迟。清都游历事，还许俗人知。,3
Yuan,叶懋,失题,独携孤剑过长淮，驿使传书每自裁。万里青云增激烈，一樽绿酒重徘徊。鸡鸣荻屋人初起，舟发芜湖潮欲催。遐忆买臣身未老，锦衣何日赋归来。,4
Ming,孔闻謤,其二,真人天上醉金醪，回首江山兴转豪。惹袖烟岚喷笔雾，濯胸秋水涨吟涛。饶令寒入鹢头静，只恐春催雁足高。一唱一酬惊聚散，疑同蕉鹿幻相遭。,5
Tang,僧灵辨,又嘲,区区蜀地老，窃号道门英。已摧头上角，何用口中鸣？,2
Ming,王鸿儒,其二,病怜归计苦难成，形影萧然在帝京。中世功名殊不易，残年去就自须轻。宝符临代胡应遁，玉马朝周客已盈。未睹金根还紫禁，菊花何意向人明。,5
Tang,皮日休,其二 过云,粉洞二十里，当中幽客行。片时迷鹿迹，寸步隔人声。以杖探虚翠，将襟惹薄明。经时未过得，恐是入层城。,2
Ming,毛纪,题画,峰前藓路石萦回，深树柴扉面水开。城市看山多向画，几人身到画中来。,5
Yuan,邓梓,题第一山,汴水东流绕旧京，恢图妙算入皇明。暂携诸将停归骑，来看中原第一城。,4
Yuan,王士熙,送朱真一住西山（一作《送朱本初住玉隆》。）,官河新柳雪初融，仙客归舟背楚鸿。铁柱昼閒山似玉，石楼人静水如空。煮茶榻畔延徐孺，烧药炉边觅葛洪。天上云多白鹤去，子规何事怨东风。,4
Yuan,史迁,其三,瀼东烟树杜陵家，百尺深潭似浣花。布袖龙钟筇竹杖，也胜裘马在天涯。,4
WeiJin,应璩,其十五,太官有馀厨，大小无不卖。岂徒脯与糗，醯醢及盐豉。,0
Yuan,汪元量,其四,蠋也吞声哭，潜行到水头。人谁包马革，子独衣羊裘。水面生何益，南冠死则休。百年如过翼，抚掌笑孙刘。,4
Qing,孔毓玑,其五,山花开谢阅春冬，馥馥天香分外浓。谁向寒宫乞仙种，根株高寄玉芙蓉。,6
Qing,王昶,其三,作吏来山左，分符近济阴。治才尊卓茂，政绩数卢钦。腐鼠谁能吓，青蝇已见寻。遂初偏得计，浩荡谢朝簪。,6
NanBei,萧综,悲落叶,悲落叶。联翩下重叠。重叠落且飞。从横去不归。长枝交荫昔何密。黄鸟关关动相失。夕蕊杂凝露。朝花翻乱日。乱春日。起春风。春风春日此时同。一霜两霜犹可当。五晨六旦已飒黄。乍逐惊风举。高下任飘飏。悲落叶。落叶何时还。夙昔共根本。无复一相关。各随灰土去。高枝难重攀。,1
Qing,王灼,寄兴和张皋闻,南湖采菱荇，北渚采兰蘅。采采将谁赠，劳劳空复情。烟波澹已夕，月露皓方盈。且共方舟渡，罗衣寒欲生。,6
Song,王镐,其二,仁心广大麟难比，寿骨清奇鹤不如。,3
Tang,羊士谔,郡中玩月寄江南李少尹虞部孟员外三首 其一,月满自高丘，江通无狭流。轩窗开到晓，风物坐含秋。鹊警银河断，蛩悲翠幕幽。清光望不极，耿耿下西楼。,2
Yuan,图克坦公履,春日杂咏,东风帘幕半尘埃，歌舞台空昼不开。试问双飞新燕子，今年社日为谁来。,4
Yuan,尹廷高,尖山寺,入门僧意古，便觉隔尘氛。清磬摇寒翠，空廊贮白云。定回松落子，画剥藓添纹。仙笔今何在，儿啼夜不闻。,4
Song,毛滂,去国,马剑何妨壮，琴书半不轻。心通平野阔，眼接众山明。老大空行李，疏慵岂利名。夏侯知苦学，殊未劝归耕。,3
Qing,毛媞,雪,天涯一望茫茫白，积玉堆琼亘长陌。兴来何处子猷船，高卧谁家袁安宅。山中千树噪饥鸦，自扫冰鳞自煮茶。不怪满身寒起粟，只愁压折老梅花。,6
Song,木待问,千里思,君行千里轻所历，妾驰千里心匪石。春房酌酒意匆匆，愁不在离愁在忆。鸳鸯瓦上昏无色，鹦鹉杯中尘更积。灯前独坐制君衣，泪湿剪刀裁不得。,3
Song,王俊,题王司理持平堂,淑问皋陶晞在泮，奉公不挠幕中参。仰思弼教刑明五，深念求情法以三。虞诩为卿宜有自，于公比德盖无惭。圄空草茂庭柯绿，行咏甘棠踵召南。,3
Yuan,辛敬,赠仙坛胡尊师,一鹤晚随青玉杖，双龙秋佩紫荷衣。月明何处闻吹笛，百丈山前卖药归。,4
Tang,王昌龄,谒焦鍊师,中峰青苔壁，一点云生时。岂意石堂里，得逢焦鍊师。炉香净琴案，松影闲瑶墀。拜受长年药，翩翻西海期。,2
Qing,王士禛,雪后荅东痴见忆之作,昨夜东皋雪，凭谁问隐居。不知高卧者，岁杪意何如。井邑频忧税，溪山早著书。因垂楚兰咏，吟望一愁予。,6
Qing,孔毓玑,劝农,四民纷攘攘，农乃国家干。祈谷先祈年，岁岁劳宵旰。谁司民牧者，敢惮为民先。方春时始和，布谷声声唤。青旗届东郊，秧马中田遍。募夫载酒肉，遥遥向陇畔。挥手招之来，官民喜相见。沾涂勿尔嫌，安心尝一脔。尔民良苦辛，还愁勤惰半。越阡复度陌，祗为勤者劝。惰夫方偃仰，胡从饮而啖。须尔前致词，时哉慎毋玩。,6
Qing,王友亮,蒋苕生前辈挽诗 其一,天语呼名士，人言胜达官。已成千载遇，不救一生寒。忽忽蛇年遇，悠悠蝶梦阑。此中无挂碍，应作去来观。,6
Song,尹洙,其七 庶工,帝咨庶工，畴其辅予。俊乂以登，厥劳乃图。匪忘旧勋，非贤勿俞。巍巍衮台，盛德以居。（一章）任贤伊何，昌言是庸。勉告尔猷，罔恤乃躬。岂无狷辞，怫于予衷。予不尔疵，尔无面从。（二章）始时从官，戎容扬扬。今帝左右，儒冠煌煌。朝廷以尊，文物典章。得人之盛，奕世重光。（三章）,3
Yuan,朱善,莲池垂钓,露冷风清池水秋，莲衣落尽藕丝柔。谁人正把任公钓，豪客方眠太乙舟。,4
Yuan,牛谅,题画梅,梨花云底路参差，折得春风玉一枝。南雪未消江月晓，欲从何处寄相思。,4
Tang,郤昂,蚌鹬相持赋（以洛城风日为韵）,水滨父老。以渔弋为事。常持钓缗。荷矰缴。旦浮瀍涧。晚溯伊洛。乱平溆之磷磷。步清流之凿凿。匪畋鱼以为务。将钓国而为托。异戕忽而害生。时自毙而方搏。亦犹守兔者目注于卢犬。挟弹者志在于黄雀。斩长鲸而四海宴如。得巨鱼而千里餍若。夫一举而擒两。固功全而利博。同不狩而获多。齐不耕而自穫。讶彼老蚌。含胎孕明。鹬是翔禽。翼迅体轻。或依岸而开合。或遵渚而飞鸣。既相遇于兹地。亦相残于此生。鹬以利嘴为铦锷。蚌以外骨为坚城。鹬以蚌为腐肉可取。蚌以鹬为微禽可营。鹬曰今日不雨。必剖蚌之腹。蚌曰明日不出。必丧鹬之精。并相持而坎难。俱莫知其困并。彼渔父闻而造曰。危哉二虫。吾见尔命之将绝。吾知尔力之已穷。胡不潜泳于深水。胡不乘高于大风。何故枯骇于波际。何故落翮于沙中。乃携以俱归。释此双疾。利其美用。取其形质。鹬有羽兮。彩映华冠。蚌有珠兮。光照巨室。虽假物类以为用。诚亦辨说之良术。庄生寓语于前古。是用广之于今日。,2
Qing,王摅,谒睢阳庙,禄山陷两京，唐室势如沸。玄元庙一哭，义声震天地。誓死守孤城，非云事必济。自覆潼关师，乘舆久奔避。贼议图江淮，凭兹一旅制。不然鼓而南，谁断其右臂？惜乎四百战，食尽终颠踬。城陷逾三日，援师镐始至。杀贼虽无成，藉以卫神器。从此朔方兵，收京功乃遂。赫赫精忠祠，允宜祀百世。黄巾遍郊坰，明季遭倾毁。吕侯还旧观，匪曰穷奇丽。偶客梁宋间，抠衣拜阶戺。冕旒坐中央，左右南雷侍。动我忠义心，一消疲苶气。剔藓读残碑，岘山同堕泪。,6
WeiJin,桓玄,鹤赋,惟兹禽之受命，谅诞生于悠邈，擢高距以自抗，延脩颈以轩瞩，分赪玄以发藻，通太素其如玉，纵眇飏于云裔，岂四海之难局，练妙气以遒化，孰百年之易促，税云驾于三山，升鸾皇于昆岳。,0
NanBei,江淹,陆东海谯山集诗,杳杳长役思，思来使情浓。恒忌光氛度，藉蕙望春红。青莎被海月，朱华冒水松。轻风暧长岳，雄虹赫远峰。日暮崦嵫谷，参差彩云重。永愿白沙渚，游衍遂相从。丹山有琴瑟，不为忧伤容。,1
Qing,王颖锐,其五 柴门落叶,山色青如许，秋林渐露梢。不风而自陨，索句若为敲。地火添霞气，天霜满水坳。君看鸟反哺，上下补寒巢。,6
NanBei,刘骏,七夕诗二首 其一,白日倾晚照，弦月升初光。炫炫叶露满，肃肃庭风扬。瞻言媚天汉，幽期济河梁。服箱从奔轺，纨绮阙成章。解带遽回轸，谁云秋夜长。爱聚双情款，念离两心伤。,1
Tang,宋人著作中所载唐五代神仙鬼怪诗,唐时有人入观源洞见石室壁间稚川诗,松门石径茸芳草，落花满院香沉沉。,2
WeiJin,王彬之,兰亭诗二首 其二,鲜葩映林薄，游鳞戏清渠。临川欣投钓，得意岂在鱼。,0
Song,孔延之,七星岩,隐安楼阁贯空嵌，绝顶磨霄凝翠岚。若到白云犹未半，凭君更上七星岩。,3
Qing,卞梦钰,惜馀春慢 湖上饯春，用周美成韵,荷钱铸新，榆钱蓄旧，难买春留芳草。回思柳月，转忆桃霞，常为雨风迷晓。恰来何事凄其，负住云深，饯今云少。叹春光兰臭，莫逆溪山，关情缥缈。试问取、叶底雏莺，梁间乳燕，解否而今烦恼。绣阁兰闺，词裁代谢，思拥笔端难扫。还问春归何处，可是天涯，再来又老。恍疑似、雁去南天，日送远峰环绕。,6
Qing,井在,拟陶饮酒 其一,栖迟衡与泌，家无担石储。种秫理酒床，相对数卷书。兴至过白石，挥觞讯太虚。启期何自宽，庄周终蘧蘧。吾乐自有真，八达何足誉。,6
Ming,文翔凤,秋风回文,萧萧乍过穿花落，飏飏徐来趁蝶归。遥夜月晖晴扫雾，朝寒集雁带霜飞。,5
Qing,王揆,送懒云道人还滇中,干戈未定欲何之，万里还家一衲随。湖海班荆无姓氏，风尘面壁有须眉。身当持钵飘零日，魂忆投诗恸哭时。故国鱼龙秋寂寞，不堪凭吊向昆池。,6
Qing,丁惠康,回风辞留别日本诸寓公（四首选三） 其一,日暮思君苦未来，飞红狼藉旧亭台。沉沉远梦迷千劫，惨惨新词赋八哀。心比枯桐疑半死，泪如残蜡渐成灰。玉关人老愁何极，窈窕春星望几回。,6
Qing,方苞,展断事公墓二首 其一,不拜称元诏，甘爰十族书。壮心同岳柱，寒骨委江鱼。天壤精英在，衣冠想像馀。拜瞻常怵惕，忠孝捡身疏。,6
Yuan,安轴,过澄波渡,古渡舟如叶，天寒波更澄。崩崖悬丑石，断岸积层冰。浪鸟近堪枻，游鱼深莫罾。篙师敢轻浅，手有济人能。,4
Tang,僧灵一,酬陈明府舟中见赠,长溪通夜静，素舸与人闲。月影沈秋水，风声落暮山。稻花千顷外，莲叶两河间。陶令多真意，相思一解颜。,2
Qing,王材任,南昌即事,章江依旧抱城流，枫叶芦花瑟瑟秋。南浦闲云迎故客，西山暮雨送孤舟。一千里外新蓬鬓，四十年前旧酒楼。莫上滕王高阁望，不堪楚尾与吴头。,6
Yuan,甘立,送张文焕安定山长,春水生霅溪，轻舠去容与。东风吹白蘋，晴烟散芳渚。飞花著离筵，翔鸥逐柔橹。酒阑意弥深，别至惨无语。缅彼嘉树林，之人事笾俎。所望崇德业，前修有遗绪。,4
WeiJin,卢谌,其四,大钧载运，良辰遂往。譬彼日月，迅过俯仰。感今惟昔，口存心想。借曰如昨，忽为畴曩。,0
Tang,僧子兰,赠行脚僧,世界曾行遍，全无行可修。炎凉三衲共，生死一身休。片断云随体，稀疏雪满头。此门无所著，不肯暂淹留。,2
Yuan,房皞,秋夜,百计求安未得安，此心须在鬓彫残。漫漫长夜浑无睡，蟋蟀堂深秋雨寒。,4
Tang,王梵志,诗并序 其一百九,六贼俱为患，心贼最为灾。东西好游浪，南北事同回。疾姡终难却，悭贪去即来。自非通达者，迷性若为开。,2
Yuan,兀颜思忠,水调歌头,白云渺何许，目断楚江天。悲风大河南北，跋涉几山川。手线征衫尘暗，雁足帛书天阔，恨入短长篇。青镜晓慵看，华发早盈颠。叹流光，真逝水，自堪怜。明年屈指半百，勋业愧前贤。霄汉骖鸾无梦，桑梓归耕有计，醉且付高眠。寄谢鹿门老，待我共谈玄。,4
Tang,左偃,句,胡笳闻欲死，汉月望还生。日华离碧海，云影散青霄。,2
NanBei,王囧,奉和往虎窟山寺诗（《诗纪》云。和简文。）,美境多胜迹，道场实兹地。造化本灵奇，人功兼制置。房廊相映属，阶阁并殊异。高明留睿赏，清净穆神思。豫游穷岭历，藉此方春至。野花夺人眼，山莺纷可喜。风景其鲜华，水石相辉媚。法像无尘染，真僧绝名利。陪游既伏心，闻道方刻意。,1
Yuan,危素,宗叔方逸来邑走笔寄上,大醉云关后，归来水竹居。由来百里路，难寄半行书。水落南山直，天空白日虚。思君慰幽独，高谊莫相疏。,4
Ming,王世贞,放舟,偶然走马去，忽复放舟归。倒日鲂鲤集，长天鹳鹤飞。钓童竹枝曲，浣女藕花衣。莫作它乡乐，江南春渐稀。,5
Song,丁世昌,少永少云二弟对弈,平处须忘险，危时好计安。兴亡关一著，慎勿等閒看。,3
Yuan,吴克恭,三月十日与萨天锡录事游京口城南小寺忽虞伯生秘监寄萨诗用韵呈席上,不见秘书久，忆公清且閒。看诗野殿侧，把酒春林间。因送碧鹅使，相过黄鹤山。遥怜西阁侍，文采映珊珊。,4
Tang,僧栖白,送石秀才,正是叹羁游，知音拜楚侯。何须辞远道，自可乐扁舟。倚棹江洲雨，闻猿岛岫秋。谢家山水兴，终日待诗流。,2
Tang,朱千乘,山庄早春连雨即事,崇朝竟日雨■■，万物萌牙疑水灾。白屋世情轻席户，青山老大厌莓苔。常时杨柳烟中绽，今岁花枝雪未开。节往始知阳气晚，和风不借后亭梅。,2
Qing,方正澍,清溪曲,兰舟如叶荡春潮，又过清溪旧板桥。楼外赤阑花外阁，销魂凉夜一枝箫。,6
Ming,文洪,送祝先生维清赴召,锦服才看故里游，又随严诏向神州。依归谁不欢衿佩，简注其如切冕旒。红雾一庭螭陛晓，清风千里桂林秋。乘时早建平湖策，丹凤重鸣十二楼。,5
Ming,方国骅,咏梅 其一,汉宫颜色十年癯，白首春心梦有无。幽谷渺然徒自托，冰壶较尔意谁孤。更防戎马犹含碧，不语黄昏独握珠。东阁杜陵若相忆，美人原住远山隅。,5
Song,王庠,庠窃观学士九丈题此君轩诗谨次元韵因以求教,竹君久要已忘年，临风相语叶响泉。休学我图中似璧，莫师我直劲如弦。劝人达节通天命，舒卷若绳明若镜。尺无枉己空宿昼，圣岂有心犹击磬。岁寒来伴老柴门，我岂好静为躁君。惟有青青四时性，笑发千载空浮云。平安为报春依旧，珍重道人怜特秀。忍饥宁可食无肉，相对忘形笋黑瘦。更有涪翁心似月，平生相照何劳说。不为煎茶不作椽，清风万壑到处传。,3
Ming,王錂,刘泼帽,看他翩翩玉貌多閒丽。向春闺梦绕魂迷。想怜香惜玉应閒事。生：可见小娘子是小生知心的人哩小旦：宋相公。好。说与伊。妄想成何济。,5
WeiJin,左芬,孟轲母赞,邹母善导，三徙成教。邻止庠序，俎豆是效。断织激子，广以坟奥。聪达知礼，敷述圣道。,0
WeiJin,阮籍,其二十,徘徊蓬池上，还顾望大梁。绿水扬洪波，旷野莽茫茫。走兽交横驰，飞鸟相随翔。是时鹑火中，日月正相望。朔风厉严寒，阴气下微霜。羁旅无俦匹，俛仰怀哀伤。小人计其功，君子道其常。岂惜终憔悴，咏言著斯章。,0
NanBei,徐陵,同江詹事登宫城南楼诗,元良属上德，率土被中孚。汉幄朝无怠，周门夕复趋。桓经既受业，贺拜且尊儒。壮志谐风雅，高文会斗枢。铿锵叶舞蹈，炤烂等琨瑜。沟水惭雄伯，漳川仰大巫。鲍鱼宁入俎，钓鳖匪充厨。叔誉恒词屈，防年岂滥诛。,1
Ming,尤侗,冒辟疆移家诗,西园公子妙谈棋，南国娇娆工扫眉。云雨凄凉《神女赋》，江山寥落党人碑。妆楼镫火低鬟影，禅榻茶烟飏鬓丝。画里浮家风景好，吴宫花发早春时。,5
Song,王以宁,马王庙钟铭,双溪之浒石剑峰，是为资福青莲宫。道人善懋作鸿钟，其权千钧庞且崇。铿鋐震叠馀隐隆，声满法界无边中。警悟人天及鱼龙，幽阴渺莽开惛聋。圆音动寂惧昆虫，闻所闻尽觉亦空。大檀范氏暨众功，无尽之福垂无穷。,3
Ming,叶宪祖,川拨棹,骊歌唱。送征衫别话长。把鸾鎞身伴收藏。把鸾鎞身伴收藏。似双双留连不忘。合：待临岐心自伤。猛回头泣数行。,5
Yuan,岳伯川,金盏儿,你道是新官正决难逃。俺这旧吏富易通交。眼见得一官二吏三年了。家私休想落分毫。他这新官倚俸禄。俺这旧吏靠窠巢。他这官清司吏瘦。俺这家富小儿娇。,4
NanBei,无名氏,碧玉歌 其一,碧玉破瓜时，郎为情颠倒。芙蓉陵霜荣，秋容故尚好。,1
Qing,孔祥淑,雨后即事,雨歇杨林渡，东郊尽把犁。青溪千鹭饮，红杏一莺啼。树色随帆近，波光入户低。三春无限好，两岸夕阳西。,6
NanBei,王褒,从军行二首 其一,兵书久闲习，征战数曾经。讲戎平乐观，学戏羽林亭。西征度疏勒，东驱出井陉。牧马滨长渭，营军毒上泾。平云如阵色，半月类城形。羽书封信玺，诏使动流星。对岸流沙白，缘河柳色青。将幕恒临斗，旌门常背刑。勋封瀚海石，功勒燕然铭。兵势因麾下，军图送掖庭。谁怜下玉箸，向暮掩金屏。,1
Tang,米岭和尚,遗偈,祖祖不思议，不许常住世。大众审思惟，毕竟祇这是。,2
Song,僧子兰,长安伤春,霜陨中春花半无，狂游恣饮尽凶徒。年年赏玩公卿辈，今委沟塍骨渐枯。,3
Song,净圆,其四 娑婆苦,娑婆苦，生老病无常。九窍腥臊流秽污，一包脓血贮皮囊。争弱又争强。随妄想，耽欲更荒唐。念佛看经云著相，破斋毁戒却无妨。祇恐有阎王。,3
Yuan,耶律楚材,其六,鳌饵不须针，聊将玉线沈。须弥犹未大，渤海岂为深。悟后牛穿鼻，迷时马有襟。弋人何所慕，幽鸟在嵩林。,4
Tang,李子昂,西戎即叙,悬首藁街中，天兵破犬戎。营收低陇月，旗偃度湟风。肃杀三边劲，萧条万里空。元戎咸服罪，馀孽尽输忠。圣理符轩化，仁恩契禹功。降逾洞庭险，枭拟郅支穷。已散军容捷，还资庙算通。今朝观即叙，非与献獒同。,2
Ming,方起龙,端午前三日登泗及诸同社赴陈伯敬之招啖园中荔枝命酌树下甚欢以诗示予予为心快次和,陈家紫荔种别致，熟遍名园请君嗜。琼液直分甘露香，绛囊真夺樱桃媚。攀枝一啖三百颗，主人致客长少备。视彼馈李钻核人，千秋应足使之愧。树阴匝地惠风生，五日先期快扬觯。枝头好鸟迭笙簧，两部奇蛙佐鼓吹。兰亭梓泽同此欢，无诗必罚不少迟。或坐或立或狂歌，袒跣欹斜酣谑戏。兴庆池南草有无，可能立醒诸君醉。归路红灯拥簇簇，夜来应免逻卒谇。平明题诗缄寄予，爱我耽吟肯遐弃。,5
Qing,王铎,小土关入昌平,春气未能齐，荒郊见废畦。渠光犹活活，草意自凄凄。戍役愁烽火，村居厌鼓鼙。渔阳从此后，休使夜鸺啼。,6
WeiJin,江逌,羽扇赋,惟羽类之攸出，生东南之遐嵎，育庶族于云梦，散宗俦于具区，色非一采，或素或玄，肌平理扬，琼泽冰鲜，戢之则藏，奋之则举，舍之以寒，用之以暑，制舒疾于一掌，引长风乎胸襟，荡烦垢于体外，流妙气于中心。在于鸟为凌虚之翰，在于人为挥风之羽，高下多少，随人所举。,0
NanBei,游雅,诗,人贵河间邢，不胜广平游。人自弃伯度，我自敬黄头。,1
NanBei,顾野王,舞影赋,耀金波兮绣户，列银烛兮兰房。出妙舞于仙殿，倡雅韵于清商。顿珠履于琼簟，影娇态于雕梁。图长袖于粉壁，写纤腰于华堂。萦纡双转，芬馥一房。类只鸾于合镜，似双鸳之共翔。愁冬宵之尚短，欣此乐之方长。,1
WeiJin,王沈,车渠觯赋,温若腾螭之升天，曜似游鸿之远臻。,0
Yuan,孟汉卿,醉中天,折供卓撑着门户。野荒草遍阶除。云：五道将军爷爷。自家李德昌便是。做买卖回来。望爷爷保护咱。唱：我这𥚃捻土焚香画地炉。我拜罢也忙瞻顾。多谢神灵祐护。望爷爷金鞭指路。则愿无灾殃早到乡闾。,4
Yuan,武汉臣,隔尾,看了这四时兰蕙十分旺。说甚么一架蔷薇满院香。今日折向书斋玉壶中放。相近着绿窗。胜梨花淡妆。每日家净洗双眸乐心儿赏。,4
Yuan,李道纯,镜中灯 其一,宝镜本无相，传灯发慧光。真如元莹净，法体本莹煌。金鼎烧真火，华池浴太阳。个中端的意，元不离中黄。,4
Ming,孔贞栋,与友人登峄山,蹑磴扪萝路转幽，振衣直上五华头。悬崖危石天齐落，挂壁飞泉树倒流。日控禹门窥渤海，云迷秦碣自春秋。他年小结孤桐下，与尔乘风物外游。,5
Qing,方守敦,皖寓楼夜独坐 其一,为家随地好，主客一身专。灯火思儿日，风霜感暮年。危楼千卷寄，残月五更悬。寂寞江城夜，清吟只惘然。,6
WeiJin,刘劭,其七,辩论之士，则智凌徂丘，材过东里，分摘滞义，割擗纤理，论折坚白，辩藏三耳。,0
Song,王曾,毛苌赞,孔徒授业，商也言《诗》。研精训诂，谁其嗣之？毛公典学，永代师资。疏封锡命，礼洽祯期。,3
Qing,王遵训,其二,林壑饶幽胜，扶筇意自舒。湖云乘晓霁，山树入秋疏。鸟立沙边艇，人归柳下庐。但斟桑落酒，何处问樵渔。,6
Ming,叶杞,挽樊参政（讳执敬）,中台侍御新参省，南纪妖星正合围。主将向来推右族，汉人那得预戎机。戈麾落日先身死，云惨青山未骨归。惟有鄂王双宰木，岁寒流水远含辉。,5
Qing,王翃,答范遵甫,浊酒空怀田舍歌，百年身世半蹉跎。人归野径残阳尽，家在寒塘落叶多。好竹不嫌愁里看，名山窃喜梦中过。馀生欲逐渔樵去，白发于今奈老何。,6
WeiJin,潘尼,赠荥阳太守吴子仲诗,大晋盛得人，储宫畜髦士。吴侯降高质，剖符授千里。垂覆岂他乡，回光临桑梓。寮类感岐路，黎庶思知耻。老氏喻小鳞，曹参寄狱市。无谓敝邑陋，覆篑由兹起。,0
Qing,王宸,采药,行过千山与万山，者回斸得茯苓还。白云绕足家何在，日落洞庭秋水湾。,6
Ming,卞邦本,其八 迎龙泉,万丈飞虹出碧峰，涓涓一脉对龙宫。若教滴入苍龙口，变作甘霖济万农。,5
Ming,尹琦,铜雀台,有客新从魏地来，为言曾上魏王台。阴谋盖世成何事，漳水东流不复回。弦管已成山鸟弄，绮罗留作野花开。年华想象无消息，惟有猿声薄暮哀。,5
Tang,牟融,送范启东,杨柳春江上，东风一棹轻。行囊归客兴，尊酒故人情。画史名当代，声华重两京。临岐分手处，无奈别离生。,2
Yuan,甘梅轩,游水西同宪掾李仲,几度匆匆过水西，回岩楼阁久留题。此行却伴岭云宿，半夜忽闻山鸟啼。渔火满滩船上下，人烟隔岸树高低。明朝莫待阇黎饭，踏月披霜过赏溪。,4
Yuan,于立,用陈敬初雨中见寄有过湖别墅意,似闻茅屋傍清溪，杨柳青青水拍堤。醉里不知家远近，望中惟见树高低。溪云出洞欲行雨，江石穿波不染泥。何日扁舟过湖去，竹间取次著新题。,4
Song,史浩,送杜殿院出守遂宁,万里徕西蜀，声华振士林。匪躬无近援，圣主作知音。已破奸邪胆，方劳抚字心。政成须趣驾，天下仰为霖。,3
Tang,僧灵一,酬皇甫冉将赴无锡于云门寺赠别,湖南通古寺，来往意无涯。欲识云门路，千峰到若耶。春山子敬宅，古木谢敷家。自可长偕隐，那言相去赊。,2
Ming,王与胤,对瓶梅作,乡思那可禁，况复逢驿使。念我欲归时，已结垂垂子。,5
Ming,孔从先,阙题,飞来古刹传齐梁，浩劫新开胜地藏。雨散诸花盈法座，月移孤镜到禅堂。玉环留院千年幻，金锁空潭一水长。独有悬崖松树色，商声萧瑟自苍苍。,5
Ming,王纬,舟泊扬州写怀,行尽江湖路未休，风花牵引过扬州。一年归客三杯酒，两岸啼莺半叶舟。每为别离频入梦，肯因贫贱浪生愁。长安回首知何处，倚遍篷窗看水流。,5
NanBei,陆倕,其三,鼓宗式训，成均戒典。将弘四术，且陈三善。周胶聿建，虞庠载阐。博习方亲，离经向辩。,1
WeiJin,刘劭,其九,爰及富人，郭侯之伦。资衍陶卫，奓溢无垠。金碧其舆，朱丹其轮。会遇燕好，其从如云。,0
Tang,牛峤,女冠子 其一,绿云高髻，点翠匀红时世。月如眉，浅笑含双靥，低声唱小词。眼看惟恐化，魂荡欲相随。玉趾回娇步，约佳期。,2
Tang,吴兢,拟采桑曲,罗敷十五六，采桑城南道。,2
Qing,方维仪,春雨,春江新雨到窗西，云暗山光远树迷。零落梨花飞欲尽，故园应有鹧鸪啼。,6
Tang,于濆,塞下曲,紫塞晓屯兵，黄沙披甲卧。战鼓声未齐，乌鸢已相贺。燕然山上云，半是离乡魂。卫霍待富贵，岂能无乾坤。,2
Yuan,李裕,宫词二首 其一,馆娃谁比念奴娇，暖玉团香腻粉消。昨夜教坊传圣旨，梨园弟子属云韶。,4
Yuan,李好古,鹊踏枝,又不是拖环佩韵玎𤤮。又不是战铁马响铮鏦。又不是佛院僧房。击磬敲钟。一声声諕的我心中怕恐。原来是厮琅琅谁抚丝桐。,4
Qing,王箴舆,其二,天南海水东，结庐白田北。疏凿泉平沼，艺植花连陌。绿塍阁始构，逐径户已辟。瞻望若堂封，隐念松楸侧。禄养就升斗，黾勉事行役。袖云嵩洛间，截竹淇源曲。牵羁竟一纪，婆娑大梁客。岂云隐已招，聊取肩可息。岂如彭泽田，亦有子云宅。民社任难仔，张弛事多忒。成贷蒙天慈，冥报垂先泽。余生幸在兹，抚膺怍畴昔。同父日余长，埙篪季与叔。萱草树之背，荆华粲在目。不见已三年，孟也鬓初白。叱驭敢希尊，学《易》冀景绩。于今誓墓人，苦心季应识。,6
Yuan,宋讷,过马陵关庞涓墓下作,救韩齐将出关门，魏国追兵胜负分。减灶一筹输竖子，伏林万弩待将军。书名斫树无遗迹，埋骨依山有旧坟。断足不知勍敌在，谋身疏阔可怜君。,4
WeiJin,杨羲,其十,控飙扇太虚，八景飞高清。仰浮紫尘外，俯看绝落冥。玄心空同间，上下弗流停。无待两际中，有待无所营。体无则能死，体有则摄生。东宾会高唱，二待奚足争。,0
Ming,丁鹤年,幽期,何处赴幽期，青林白谷陲。谷虚秋气早，林茂曙光迟。谈罢风生麈，歌阑月在卮。谋身良自足，何补国安危。,5
Ming,王一鸣,其二,寺僻诸天近，人忙五月残。书淫长不治，药裹近相宽。菜熟供宾话，墙低借树看。岂应聊住此，吾甚梦鱼竿。,5
Ming,包节,龙岩晓行,鸟道盘舆迥，龙岩倚汉斜。侵星寻石壁，迷瘴问山家。过涧惟闻水，穿林不辨花。贪程行数里，引炬候明霞。,5
Song,孔平仲,哭张子礼,漾楫贵池郡，伤心甘泽园。笑言成死别，风味想生存。花木春无主，蒿莱昼掩门。尚思歌舞会，些语为招魂。,3
Tang,僧拾得,其八,嗟见世间人，永劫在迷津。不省这个意，修行徒苦辛。,2
Ming,王龙起,春雨村中有怀,惜春长自颦眉，独立阶前望谁。几树山村杜宇，一栏风雨荼蘼。苔生满地将遍，燕入空帘半垂。惆怅香销耐冷，玉楼人去多时。,5
Yuan,朱善,渔父还剑辞,日之将夕兮道阻马罢。波流浩渺兮孰拯其。余毋可跻兮亶也其时。子今不度兮后悔可追。尔剑虽宝兮余无所用之。豺狼在野兮水有蛟螭。子持以往兮慎所归。履信蹈义兮毋倒行而逆施。吁嗟远遁兮后将余思。,4
Yuan,吴荃,墨竹,倚杖看明月，停杯唱竹枝。美人期不至，对景立多时。,4
Yuan,石岩,清平乐 题桐花道人吴国良卷,吴郎丰度。邂逅春城暮。暖日晴云花满树。恰似故人诗句。坐中翔凤飞霞。来寻弄玉仙家。说与江州司马，泪痕只为琵琶。,4
Yuan,王畦,其二,兰若深居昼掩扉，任教湖海仰光辉。窗前蕉绿兼云润，庭下榴红映日晞。石鼎香凝翻贝叶，竹炉汤沸煮山薇。独怜咫尺频相过，时策青藜步月归。,4
NanBei,沈君攸,桂楫泛河中,黄河曲注通千里，浊水分流引八川。仙查逐源终未极，苏亭遗迹上难迁。眇眇云根侵远树，苍苍水气合遥天。波影杂霞无定色，湍文触岸不成圆。赤马青龙交出浦，飞云盖海远凌烟。莲舟渡沙转不碍，桂楫距浪弱难前。风急金乌翅自转，汀长锦缆影微悬。榜人欲歌先扣枻，津吏犹醉强持船。河堤极望今如此，行杯落叶讵虚传。,1
Ming,王夫之,其三,止竟春须去，灰心揽鬓丝。薄晴长景困，馀冷晚风欺。啼鴂犹争序，藏鸦已后期。寄芳终契阔，阴绿听繁枝。,5
Song,尼正觉,绝句,春朝湖上风兼雨，世事如花落又开。退省闭门真乐处，闲云终日去还来。,3
NanBei,谢惠连,三月三日曲水集诗（一作上巳曲水集。）,四时著平分，三春禀融烁。迟迟和景婉，夭夭园桃灼。携朋适郊野，昧爽辞廛廓。动荡兴翠岭，芳飙起华薄。解辔偃崇丘，藉草绕回壑。际渚罗时簌，托波泛轻爵。,1
Ming,王稚登,天池看月,禅心何处是，窗里石莲峰。池黑松千片，崖深月一重。山光寒客剑，霜气入僧钟。怜取嫦娥意，清辉照病容。,5
Yuan,李源道,题王朋梅金明池图,金明池水清且涟，宝津楼阁三山巅。鱼龙一鼓雷破壁，貔虎万艘风动天。银涛激起翻匹练，䌽绳突出腾飞仙。锦标夺得未为快，东朝画史今龙眠。,4
Qing,殳庆源,龙游雨泊,摊饭小眠起，茫茫涨拍天。烟江三日雨，云壑万重泉。山势溪流曲，滩声水碓连。龙游城外路，沽酌又停船。,6
Song,方輗,道岩,太极岩图出道州，兹岩名道实相犹。元公图说兹岩具，好向岩中仔细求。,3
Tang,李吉甫,九日小园独谣赠（赠一作奉寄）门下武相公,小园休沐暇，暂与故山期。树杪悬丹枣，苔阴落紫梨。舞丛新菊遍，绕格古藤垂。受露红兰晚，迎霜白薤肥。上公留凤沼，冠剑侍清祠。应念端居者，长惭补衮诗。,2
Song,丁惟,秋霜阁,高阁何年结构成，朱帘捲处眼偏明。阶前古木寒云色，涧底流泉碎石声。山近烟岚浮几席，楼高星斗在檐楹。我来三伏炎蒸候，便觉清风两腋生。,3
NanBei,萧子云,其五 羽引,其音为物。登玄英。制留循短。位浊清。惟皇创则。和且平。,1
Qing,王兆升,其八,飞蝗来凤邑，忽蔽永丰云。妇子奔号急，微民稽拜殷。弭灾全藉德，祝蜡岂徒文。赖有廉仁宪，驱山息异氛。,6
Qing,丁宝光,和洪茂才月樵内弟见赠韵①,瀛东奇士蔚高藻，抱膝閒吟俱绝好。太息神州半陆沉，长随徐福栖仙岛。我来海上已生桑，知君欲托烟霞老。不作蜀中扬子云，美新剧秦留文草。故国河山举目非，功名心事今已违。化机却从南华悟，一身如蝶如梦飞。琅环有奇谁得见，赏真君识庐山面。过访双扉借异书，放眼雄观无厌倦。我闻洪朋夙工诗，家学传人深可期。况有茹古含今识，中西图史左右披。书生未洗弹冠念，气冲牛斗吐光燄。可叹今无张茂先，谁发丰城地中剑。中原时局非昔年，蚕食割据争垂涎。帝主伤心方失所，元龙应笑我求田。叹君秃尽毛锥子，家山啸傲才如此。海外何日来虬髯，泪冷英雄肉生髀。,6
Yuan,王佐,龙山,韶江西望是龙山，猿鹤曾闻响佩环。草色映檐苍翠合，茶烟绕树白云闲。陶潜笑傲羲皇上，谢朓文章伯仲间。松下石泉清似玉，何由一掬洗尘颜。,4
Qing,王猷定,宿白云庵,寒镫寂照梦难成，但觉逢僧尚有情。关外客船喧野岸，枕边官马踏残更。两淮烽火人初静，千里星霜雁独征。为吊汉家辛苦月，夜深犹傍钓台明。,6
Qing,王焜,短歌行,亲交莫绝，秉烛莫灭。来日孔怀，如何易别。营营百年，万虑难捐。在乐滋忧，当歌慨然。人生如蚕，食桑于野。桑少防饥，桑多防泻。茧成自殉，竟何为者？我欲终此曲，挥泪不能长。白头莫照镜，照镜悲流光。,6
Tang,李乂,侍宴长宁公主东庄应制,紫禁乘宵动，青门访水嬉。贵游鳣序集，仙女凤楼期。合宴簪绅满，承恩雨露滋。北辰还捧日，东馆幸逢时。,2
Qing,孔尚任,拜明孝陵,宋寝齐陵尽野莎，英雄有恨欲如何。宝城石坏狐巢大，龙座金消蝠粪多。瞻像犹惊神猛气，禁樵浑仗帝恩波。萧条异代微臣泪，无故秋风洒玉河。,6
Qing,王贞仪,江城子 夜雨,无端寒雨促秋光。晚风凉。野云苍。才有梧桐，助响落银床。窗外声声浑不住，愁绝处，夜偏长。况添低砌又啼螀。乱回肠。更心伤。炉内寒烟，销尽水沉香。欹枕难堪听到晓，心滴碎，怯空房。,6
Song,毛珝,寓泉之定空寺,斋钟声断佛香销，闲步虚廊转几遭。浊世自缘君不舍，青山岂是俗难逃。鸟如留客音声好，松似骄人意气高。因悟宿根元自有，栽培功浅长蓬蒿。,3
NanBei,周弘让,山兰赋,爰有奇特之草，产于空崖之地。仰鸟路而裁通，视行踪而莫至。挺自然之高介，岂众情之服媚。宁纫结之可求，兆延伫之能洎。禀造化之均育，与卉木而齐致。入坦道而销声，屏山幽而静异。犹见识于琴台，窃逢知于绮季。,1
Ming,王遴,大夫松,帝子去不还，大夫空自立。日暮北风吹，时向沙丘泣。,5
Qing,孔继勋,怀罗浮,蓬岛南飞日，迷离四百峰。罗阳一弯水，华首几声钟。风雨空遥想，神仙不易逢。何时恣来往，天外数芙蓉。,6
Yuan,方行,送贾彦临训导霍丘,中都会面得从容，两载同听长乐钟。天近君门严虎豹，地宽人海混鱼龙。承恩自合归宣室，论道安能老辟雍。江柳春花增别恨，白头何日更相逢。,4
Ming,方拱乾,掩柴门,柴门开亦静，无事手常关。晓露花争坼，斜阳牛自还。相看忘塞俗，久已负家山。偶忆雍陶句，开笼放白鹇。,5
Ming,王琦,圆通寺和石壁韵,峻岭峙山阴，龙江带郭临。晴峰来野色，秋日澹尘心。爱石搜荒径，摩岩续旧吟。天风惊殿角，别是一清音。,5
Qing,王俊南,挽曾国荃联,李西平为社稷而生，记黄巾满地，赤手擎天，辛苦说当年，半壁东南经再造；陈尧咨继阿兄作督，正白下建身，紫光图像，驰驱老王事，一门侯伯并千秋。,6
Yuan,朱武,题破窗风雨图,牖隙不须捲，风雨欲何如。陋巷惭青琐，明窗夺绮疏。桐丝因自缓，尘网每为除。鸡鸣晨鼓后，萤聚夜灯初。书叶吹还乱，檐花落更疏。谁能甘阒寂，得得此中居。,4
Tang,吕从庆,对月有感,天开悬宝镜，皓魄满栏杆。君自千秋照，人谁百岁看。夜香金鼎烬，春酒玉壶乾。吾意方萧索，怀兹愈不安。,2
Song,尤袤,梅花二首 其一,竹外篱边一树斜，可怜芳意自萌芽。也知春到先舒蕊，又被寒欺不放花。索笑几回惊岁晚，相思一夜绕天涯。直须待得垂垂发，踏月相携过酒家。,3
Tang,曲信陵,过真律师旧院,寂然秋院闭秋光，过客闲来礼影堂。坚冰销尽还成水，本自无形何足伤。,2
Song,王韶,句 其一,草堂旧集三千首，莲社遗踪七百年。,3
Ming,方蕖,出塞曲 其一,秋风吹铁衣，征人望金阙。吹笛满关山，忽落城头月。,5
Yuan,释良琦,题钱伯珍所藏草堂图,钱郎读书性閒雅，草堂随处卜云林。周颙不遂山居志，梅福仍兼吏隐心。玉洞桃花春雾溟，石田芝草暖云阴。涧西一径通深竹，还许支公日见寻。,4
Yuan,僧昙噩,金山寺,峥嵘两岸市廛开，爱静人寻此处来。水底有天行日月，山中无地著尘埃。塔擎灯影明云杪，船载钟声出浪堆。自信平生有仙骨，好风吹上妙高台。,4
Yuan,杜仁杰,读前史偶书,杨彪不著鹿皮冠，元亮还书甲子年。此去乱离何日定，向来名节几人全。中原消息苍茫外，故里山河涕泪边。六国帝秦天暂醉，鲁连休死海东壖。,4
Ming,王跂,卧疾秋郊杂咏,自卧幽林白雁来，两看圆月破苍苔。美人晓隔葭枝露，村酿宵寒柳瘿杯。山叶摇摇待黄落，溪花冉冉退红开。愁心正似归栖鸟，每到斜阳有一回。,5
NanBei,何偃,月赋,远日如鉴，满月如璧。日月虽如璧，以光为形。,1
Ming,王汝章,重寄心斋,西北高峰秀可拈，青莲一朵立纤纤。种来仙李如瓶大，煮得春醪似蜜甜。叹老诗题常在手，信公诗句好掀髯。相过为问长生理，云笈今开第几签？,5
Yuan,李敏求,次雪谷吊洪崖。为洪兴海作（天启乙丑上春）,芳菲伤岁晏，沦谪海云端。郢路哀重阻，湘潭寄一官。龙蛇惊鵩舍，词翰吊乌阑。斟酌山阳恨，应知忍泪难。,4
WeiJin,李充,怀愁赋,在中秋之遥夜兮，直崇礼之禁闱。,0
Yuan,李文蔚,油葫芦,则这新染来的头钱不甚昏。可不算先道的准。手心𥚃明明白白摆定一文文燕大做博科云：我博了六个镘儿。我赢了也。正末唱：。呀呀呀我则见五个镘儿乞丢磕塔稳。更和一个字儿急留骨碌滚。諕的我咬定下唇。掐定指纹。又被这个不防头爱撇的砖儿稳。可是他便一博六浑纯。,4
Tang,元希声,其四,粤在古昔，分官厥初。刺邪矫枉，非贤勿居。棱棱直指，烈烈方书。苍玉鸣佩，绣衣登车。,2
Qing,毛藻,春日游瑞岩,湖畔莺啼三月时，瑞岩曳履一探奇。林花入望云低拂，罗袂飘香蝶暗随。逸兴尽拼穷涧谷，澄怀偏称饮玻璃。春光满眼皆堪赏，处处垂杨飏绿丝。,6
Song,方来,交翠亭（在府治东）,濂溪窗外草茸茸，生意春融我意同。为甚此园多翠草，也因曾识紫阳翁。,3
NanBei,李镜远,咏日诗,始临东岳观，俄升若木枝。萍实讵俦彩，合扇且惭规。北林耿初曜，圆窗鉴早曦。照庭馀雪尽，映檐溜滴垂。徘徊匝花树，煜爚满春池。柳阴裁靡靡，帘影复离离。曾泉岂亭舍，桑榆忽在斯。回戈安得中，长绳不可羁。冲情爱景落，清宴惜光驰。温晖徒已荷，深心窃自知。,1
NanBei,庾信,对酒歌（○《诗纪》云。文苑英华作范云。）,春水望桃花，春洲藉芳杜。琴从绿珠借，酒就文君取。牵马向渭桥，日曝山头脯。山简接䍦倒，王戎如意舞。筝鸣金谷园，笛韵平阳坞。人生一百年，欢笑惟三五。何处觅钱刀，求为洛阳贾。,1
Qing,方维仪,北窗,绿萝结石壁，垂映清芬堂。孤心在遥夜，当窗皎月光。悲风何处来，吹我薄衣裳。,6
Tang,李贤,黄台瓜辞①,种瓜黄台下，瓜熟子离离。一摘使瓜好，再摘使瓜稀。三摘犹自可，摘绝抱蔓归。,2
Yuan,范梈,引儿湾晚泊,席压波心正，舟移岸脚斜。夕阳明细雾，秋树拥荒葭。问道独如梦，怀京却胜家。客愁不自整，更苦暮啼鸦。,4
NanBei,沈君攸,羽觞飞上苑,上路薄晚风尘合，禁苑初春气色华。石径断丝阑蔓草，山流细沫拥浮花。鱼文熠爚含馀日，鹤盖低昂照落霞。隔树银鞍喧宝马，分衢玉轴动香车。车马处处尽成阴，班荆促席对芳林。藤杯屡动情仍畅，翠樽引满趣弥深。山阳倒载非难得，宜城醇酝促须斟。半醉骊歌应可奏，上客莫虑掷黄金。,1
WeiJin,闵鸿,亲蚕赋 其一,体龙颈而骥啄，迈皦素于羔羊。,0
NanBei,萧欣,还宅作诗,时平有道泰，世诐交情离。寄言谢公叔，千载留清规。,1
Ming,史鉴宗,浣溪沙 春闺,春压梅梢似酒醺，醉花天气散香云。不知何事欲销魂。戏笼色丝猜暗谜，闲裁寸锦谱回文。绿窗无那又黄昏。,5
Tang,李吉甫,夏夜北（一作后）园即事寄门下武相公,结构非华宇，登临似古原。僻殊萧相宅，芜胜邵平园。避暑依南庑，追凉在北轩。烟霞霄外静，草露月中繁。鹊绕惊还止，虫吟思不喧。怀君欲有赠，宿昔贵忘言。,2
Tang,宋人著作中所载唐五代神仙鬼怪诗,钱仁伉闻牡丹空中吁叹之辞（题拟）,一花三百朵，含笑向春风。明年三月里，朵朵断肠红。,2
Ming,史杰,兴济夜泊,画舫依官渡，天空暮霭收。远钟城外寺，近火水边楼。暝色连村暗，波光带月流。谁将桓氏笛，吹起古今愁。,5
Yuan,王懋德,重阳,拂却京尘理去舟，閒云千里水悠悠。醉来欲落龙山帽，犹恐黄花笑白头。,4
Tang,宋自然,遗诗,心是灵台神是室，口为玉池生玉液。常将玉液溉灵台，流利关元滋百脉。百脉润，柯叶青，叶青柯润便长生。世人不会长生药，炼石烧丹劳尔形。,2
Yuan,吴宜甫,内斋一所颜曰养正翰林学士虞邵庵先生作记赋诗一首旦夕自警,养正深期德日新，诗书万卷友前人。自脩巳是工程定，熟读方知意味真。豹尚隐时文欲泽，蠖于屈处义求伸。龟山屼屼千年在，道脉绵绵一气春。,4
Qing,丁锡庚,赠澄江王芸阶先生七绝四首 其一,咫尺澄江带水环，飘然身似白云闲。凭将摩诘千秋笔，来画梁溪九叠山。,6
Yuan,王结,其三,晨钟趋朝班，日旰游市庄。两儿带经锄，奕世流芬芳。,4
Ming,丁焕,其二,一胸无赖海山居，遥夜孤灯风浪馀。成诵故人书数字，明朝照镜变毛初。,5
Ming,丁恒,咏柳戏赠任文甫,芳容濯濯出天然，每到春来却自怜。处士门前斜带雨，将军营里细含烟。柔条无力因垂地，飞絮多情欲上天。折赠行人离别后，不堪憔悴日三眠。,5
Qing,大瓠,浒墅留赠周玉凫仪部,瓢笠飘然特讯君，连朝风雨惜离群。青杨花覆山桥路，白石溪连竹屋云。却怪鸱鸮嘲凤德，敢将騕袅应龙文。荒凉一径空延伫，回首江关已夕曛。,6
NanBei,陈叔宝,飞来双白鹤,朔吹已萧瑟，愁云屡合开。玄冬辛苦地，白鹤从风催。音响已清切，毛羽复残摧。飞来进宇下，但为失双回。傥逢哙参德，当共衔珠来。,1
Yuan,吴汉仪,吹箫歌赠金精山人陈天佑,金精之山何岧峣，夜深明月凉萧萧。中有可人好丝竹，抱明月兮吹洞箫。箫声呜呜响空碧，潜蛟起舞山魈泣。含宫嚼羽妙入神，月落参横朔风急。曲中却忆秦楼女，秦楼缥缈知何许。鸣凤双飞竟不还，至今遗事传千古。君留吴中犹未发，我亦知君调殊绝。明朝却赋归去来，吹箫还弄金精月。,4
Song,万俟咏,忆少年 陇首山,陇云溶泄，陇山峻秀，陇泉呜咽。行人暂驻马，已不胜愁绝。上陇首、凝眸天四阔。更一声、塞雁凄切。征书待寄远，有知心明月。,3
Qing,王文清,偶见,云去山色青，云住山色白。去住云不知，空山自成色。,6
WeiJin,支昙谛,灯赞,既明远理，亦弘近教。千灯同辉，百枝并曜。飞烟清夜，流光洞照。见形悦景，悟旨测妙。,0
Ming,尹国馨,挽河觉斋 其一,皇天有意降斯人，今日空遗席上珍。半世陶园三径趣，百年颜巷一瓢贫。学尊东鲁师先觉，业受南冥逐后尘。饱德嗟嗟无食报，泣题蒿圼泪沾巾。,5
Song,古汴高士,桃源（清康熙《桃园县志》卷四作秦人洞）,山前溪是当时水，源上桃非旧日花。多是渔郎露消息，洞门从此锁烟霞。,3
Qing,王朝元,恭挽崇庆州牧赠中宪大夫常老先生三首 其二,清溪一曲抱山村，里号栖霞产异人。鹏奋九天云路近，星沈万里血光新。孤忠耿耿蜀山月，遗恨绵绵昔岭春。张许有灵应把臂，丹诚共诉不嫌频。,6
Ming,王汝玉,西斋独坐,馀照忽西沈，萝窗结暝阴。幽情谁与晤，孤思不能任。松风发远响，石濑荅清音。感此怀良友，因之托素琴。,5
Yuan,吕诚,越楼观灯,午夜冰轮烂不收，又看春色满南州。沈香火底鳌山柱，翠幕星前羯鼓楼。小队《天魔》花作阵，初筵云醴玉为舟。要知此景非人世，何必罗公作幻游。,4
Qing,文静玉,秦沟粉黛砖砚诗,邹峄野火焚，会稽残字假。不见秦代碑，犹见秦宫瓦。萯阳云树暗，兰池烟草萋。不见秦宫瓦，乃见秦沟泥。沟泥亦非泥，洗妆渍粉泽。脂红与黛翠，残香敛魂魄。祖龙平六国，后宫罗婵娟。永巷等阴隧，不见卅六年。清渭涨腻流，远绕骊山路。此砖何自得，应近骊山树。建业印模糊，铁厓书妩媚。何如青陵台，驳落苔花翠。秦云不可见，秦月犹在空。寂寂澄心堂，郁郁阿房宫。,6
Ming,丁养浩,弘治已酉行人差广右,授职居燕北，承差出广南。过时须自检，在处即为安。莫说炎凉事，休誇冷热官。平心凭造物，立向静中看。,5
Qing,释元玉,游范靖赤南庄,曙色践云背，乘驴下岱岑。为寻南郭子，偶度北城阴。相见忘宾主，倾怀恣笑吟。素磁传菉竹，共慰出尘心。,6
Yuan,阮圣训,句,巢鸟寄林休伐木，蚁封在地未耕田。,4
Yuan,林暾,奉使过建阳怀四兄,游宦浮踪水上萍，自怜添却鬓星星。岭南不见来鸿雁，原上徒看下鹡鸰。兰菊秋风谁共赏，芭蕉夜雨独愁听。杖藜莫厌行途远，触眼云山尽画屏。,4
Ming,王立程,同休远文心上人度石梁,平生惬幽赏，山水有馀癖。跻攀陟穹崖，杖屦迷昕夕。遥爱万峰攒，悠然暮云白。一径转松萝，萦回盘蹬窄。怪石驾飞梁，横空巨灵劈。瀑布自天来，波涛翻四壁。喷沫建瓴下，悬崖几千尺。足底走轰雷，崩腾疑地坼。中有一线通，莓苔覆其脊。猿鸟不敢窥，狡兔犹辟易。时与山僧来，踌躇中复却。观止即康庄，虔心轻一掷。举足已忘身，生死不容隙。嗜专遂忘险，陡然任所适。阔步神飞扬，往来凭两屐。观者色沮丧，相顾徒咋唶。亲朋四五人，惊定还慰责。千金戒垂堂，发肤宁不惜。吁嗟谢世情，嵚巇羊肠迫。浮沉投网罗，安危何所择。为我解天韬，逍遥舒六翮。遗生等鸿毛，胡为效臧获。,5
Ming,尹仁镜,太平馆次韵,红惜花飘岸，青怜柳拂桥。江风吹飒飒，篷雨打萧萧。帘卷楼横笛，山空谷响樵。双旌拚赏去，回首海天遥。,5
Song,王济,槐树赞,龙升南陆，犬集正阳。鼓柯命风，振叶致凉。,3
Tang,李乂,奉和九日侍宴应制得浓字,望幸纡千乘，登高自九重。台疑临戏马，殿似接疏龙。捧箧萸香遍，称觞菊气浓。更看仙鹤舞，来此庆时雍。,2
Song,王铚,其四,康阜如蓬岛，欲寻风引归。烟藤猿啸月，云碓水鸣机。剩结餐霞侣，深随杖锡飞。谢公行乐处，山翠扑人衣。,3
Tang,王昌龄,塞下曲四首 其四,边头何惨惨，已葬霍将军。部曲皆相吊，燕南代北闻。功勋多被黜，兵马亦寻分。更遣黄龙戍，唯当哭塞云。,2
Yuan,王虎臣,送陈公辅之新宁邑,五柳从渠并舍垂，双凫自向武冈飞。宦情未许霜侵鬓，草色行看绿上衣。野兴催诗鸥鸟近，溪鲜入馔鳜鱼肥。敬亭后夜相思处，林下唯瞻列宿辉。,4
NanBei,谢超宗,其八 凯容乐（皇祖太中大夫室）,璇条夤蔚，琼源浚照。懋矣皇烈，载挺明劭。永言敬思，式恭惟教。休途良乂，荣光有耀。,1
Yuan,武汉臣,混江龙,赴琼林饮宴。不枉了青灯黄卷二十年。有郎官过盏。中使传宣。御酒淋漓袍袖湿。宫花蹀躞帽檐偏。列紫衫银带。听玉管冰弦。挑绛纱红烛。对皓月遥天。醉醺醺红妆扶策下瑶阶。气昂昂朱衣迎接离金殿。摆列着玉簪珠履。准备着宝马银鞭。,4
NanBei,萧子显,其二,浓黛轻红点花色，还欲令人不相识。金壶夜水讵能多，莫持赊用比悬河。,1
Ming,王鸿儒,其三,方壶圆峤月初生，海色如银万顷明。一片彩云当面堕，东华童子召飞琼。,5
Tang,司马扎,漾陂晚望,远客家水国，此来如到乡。何人垂白发，一叶钓残阳。柳暗鸟乍起，渚深兰自芳。因知帝城下，有路向沧浪。,2
Yuan,周棐,次石监征韵,忆子临东海，征帆几日回。鼍鸣津鼓合，蜃起石楼开。官酒应深酌，春衣或未裁。题诗记游历，时寄到蓬莱。,4
Ming,王绂,谢华樗林寄佳菊四枝（名寅可字汝翼）,佳菊满篱东，朝来寄好风。花连人共晚，香与意兼融。皎皎鹅肪白，盈盈鹤顶红。相看思欲赋，才拙句难工。,5
Tang,僧灵澈,西林寄杨公,日日爱山归已迟，闲闲空度少年时。余身定寄林中老，心与长松片石期。,2
Tang,王泠然,寒食篇,天运四时成一年，八节相迎尽可怜。秋贵重阳冬贵腊，不如寒食在春前。禁火初从太原起，风俗流传几千祀。算取去年冬至时，一百五日今朝是。今年寒食胜常春，总缘天子在东巡。能令气色随河洛，斗觉风光竞逐人。上阳遥见青春见，洛水横流绕城殿。波上楼台列岸明，风光所吹皆流遍。画阁盈盈出半天，依稀云里见鞦韆。来疑神女从云下，去似恒娥到月边。金闺待看红妆早，先过陌上垂杨好。花场共斗汝南鸡，春游遍在东郊道。千金宝帐缀流苏，簸琼还坐锦筵铺。莫愁光景重窗闇，自有金瓶照乘珠。心移向者游遨处，乘舟欲骋凌波步。池中弄水白鹇飞，树下抛球彩莺去。别殿前临走马台，金鞍更送彩毬来。毬落画楼攀柳取，枝摇香径踏花回。良辰更重宜三月，能成昼夜芳菲节。今夜无明月作灯，街衢游赏何曾歇。南有龙门对洛城，车马倾都满路行。纵使遨游今日罢，明朝尚自有清明。,2
Yuan,王虎臣,蚕妇叹,贫农值年凶，终岁常苦饥。贫女蚕不收，终年废机丝。无食夫婿事，无衣妾心悲。终朝掇柔桑，日暮心力罢。居然不成茧，何以慰我思。君不见金谷园中歌舞妾，金缕衣裳自盈箧。一朝祸起堕高楼，翠袖红衿如电灭。嗟嗟蚕妇莫忧寒，孟光身上衣无完。,4
NanBei,刘遵,和简文帝赛汉高帝庙诗,分蛇沦霸迹，提剑灭雄威。空馀清祀处，无复瑞云飞。仙车照丹穴，霓裳影翠微。投玦要汉女，吹管召湘妃。幸逢怀精日，豫奉沐休归。,1
Ming,方登,秋晚,秋晚行堤上，书声在茅屋。月出不逢人，风来弄修竹。,5
Tang,王佑,成德军节度使开府仪同三司检校尚书右仆射兼御史大夫恒州刺史充管内度支营田使清河郡王李公纪功载政颂,惟君配天。惟臣配君。蟜蟜我公。为君武臣。翼赞皇家。奄有世勋。大盗嚣嚣。荒我东鄙。孔填不夷。元元靡恃。恒人保公。乃有父子。我沴载惩。我年载登。我用有孚。尔无不承。贞石峨峨。永以垂颂。惟公之德不崩。,2
Ming,王佐,赠吕希曾,十里长堤旧筑沙，桥林犹自拥高牙。九霄鸡犬神仙宅，七叶貂蝉宰相家。徐榻清风挥麈尾，谢庭春雨长兰芽。辉煌不独金符重，紫诰千函灿墨花。,5
Ming,文肇祉,秋夜王吏部录之丈招饮,吏部声名久，堂虚客到稀。举杯留夜酌，邀月弄清辉。露沃天香袭，谈霏玉麈挥。清朝思报答，明主正垂衣。,5
Yuan,李真人,菩萨蛮,还丹龙虎将何作。北方玄武南朱雀。朱雀变为龙。元宫养大虫。大虫食草木。龙爱吞金玉。交战向沧溟。俱伤血满形。,4
Qing,王肇奎,春朝阁中作,夜听阁外雨，朝看阁外山。青苍百余里，拱揖襟带间。霭霭春云薄，悠悠野径还。偶然纵遐瞩，适与心为欢。高陇麦已秀，谷鸟声犹寒。群动各顺时，胡为闭荆关。,6
Song,文天祥,题吴城山,龙行人鬼外，神在地天间。彭蠡石砮出，洞庭商舶还。秋风黄鹄阔，春雨白鸥闲。云际青如粟，河流接海山。,3
Song,王藻,盖仙山六题 其六 石人峰,元气融成知几春，石人峰好与谁论。擎天不老岁长在，捧日无言形独尊。每为头先生雪白，何尝口解把霞吞。登高望处浑疑活，自许相随游洞门。,3
Yuan,何守谦,临江仙,梦寐武夷仙岛上，一来欲浣羁愁。山灵何事厌人游。白云生洞口，微雨暗溪头。顾我平生非俗客，豸冠此日清流。好将仙籍姓名收。他年勋业了，准拟卜菟裘。,4
WeiJin,庾敱,意赋,至理归于浑一兮，荣辱固亦同贯。存亡既已均齐兮，正尽死复何叹。物咸定于无初兮，俟时至而后验。若四节之素代兮，岂当今之得远？且安有寿之与夭兮，或者情横多恋。宗统竟初不别兮，大德亡其情愿。蠢动皆神之为兮，痴圣惟质所建。真人都遣秽累兮，性茫荡而无岸。纵驱于辽廓之庭兮，委体乎寂寥之馆。天地短于朝生兮，亿代促于始旦。顾瞻宇宙微细兮，眇若豪锋之半。飘遥玄旷之域兮，深莫畅而靡玩。兀与自然并体兮，融液忽而四散。,0
Ming,王立道,春日閒居三首 其一,我本陆沈久，幽栖意自宜。心清知俗远，地僻讶春迟。种竹先留径，移花欲傍池。门前剡溪棹，来往更无期。,5
Qing,方亨咸,题画,秋云逼作秋山远，碧树丹枫相映偃。行尽桥西不见人，风声吹得溪声晚。,6
Yuan,吴讷,其四,锦帷绣褥沉香床，翠衾对织金鸳鸯。珊瑚屏风琥珀枕，良人不来冬夜长。,4
Ming,方问孝,其二,人去不可见，川明终古流。云疑拥彗日，庙似筑宫秋。碑色含苔令，蜩声带雨愁。应知精魄在，千载此幽州。,5
Yuan,王祯,高车,通渠激浪走轰雷，激转筒车几万回。水械就携多水上，天池还泻半天来。竹龙解吐无云雨，旱魃潜消此地灾。安得临流施此技，楼居涤去暑天埃。,4
Ming,尹铉,夕,村夕渔樵返，田春耒耜庸。日落见山火，风回闻寺钟。饱食凭窗快，饶眠读字慵。月白江大净，云岑重复重。,5
Yuan,吴当,江上晚景图,远景峰峦色，高松铁石柯。晚晴初放棹，春水已生波。尽画沧洲趣，难传欸乃歌。山居无户牖，端为白云多。,4
Ming,卜世臣,题义士手植冬青树（有引）,半壁寒灰尔仅存，无家冤鬼托朝昏。樵童亦识孤忠意，手掬黄沙护浅根。,5
Ming,王慎中,其二,展席临水曲，移樽对苑沙。翠分萦沼竹，香到围栏花。歌转游鱼出，舞娇轻燕斜。高怀犹未歇，亭树已昏鸦。,5
Tang,希道,授炙毂子歌二首① 其二,魄微入魂牝牡结，阳呴阴滋神鬼灭。千歌万赞皆未决，古往今来抛日月。,2
Qing,王中孚,赵北口次壁间韵,春到中年百感同，等闲春雨复春风。啼鸠真是难为妇，黄鹄从今化作翁。岂有邹生测瀛海，枉教楚客问昭融。囊中万本金光草，燕自西飞水自东。,6
Song,方勺,句,三十年前曾见梦，兹游端可冠平生。,3
Song,古成之,忆罗浮,忆昔罗浮最上峰，当年曾得寄仙踪。凭阑月色出沧海，攲枕秋声入古松。采药静寻幽涧洗，寄书闲仗白云封。红尘一下拘名利，不听山间午夜钟。,3
Ming,王表,题云阁,高阁欲参天，江云万叠连。画栏龙去湿，虚牖鹤归便。纵目穷千里，开襟隘八埏。广寒宫几许，咫尺见婵娟。,5
Song,笑掷震雷,借翠蛟亭韵,兀兀梅窗坐已顽，自怜失脚落人间。洞霄宫里星辰近，天柱峰前日月闲。野鹤听琴飞雪舞，湫龙喜客为澜翻。此中不昼生云雨，珍重坡仙一扁颜。,3
Ming,释方泽,寄西洲,枫落吴江雁影斜，燕台客子未还家。可能别有春风在，消得秋霜两鬓华。,5
Yuan,吴镇,赵大年秋村暮霭,曲磴平冈外，遥峰落照沈。人家三径僻，烟树几村深。渔唱流寒碧，樵歌步夕阴。悠然怀旧侣，山馆散清音。,4
Ming,王达,竹茶炉,制作精深亦可观，日供高士试龙团。轻分淇雨苔犹绿，细剪湘云粉未乾。紫笋满瓯吟骨健，清风一榻鬓丝寒。啜来坐尽梅花月，正是凌秋第几竿。,5
Qing,王兰汀,集句联,无求每觉人情厚；有命方知我志差。,6
Qing,王淑,寄怀筠心姊妹,迢递关河隔，天涯各一方。相思愁万斛，忆别泪千行。迹已空兰若，春还到海棠。病中消岁月，客里惜韶光。北雁传书远，南云引领望。关心新节物，回首旧词场。月落知情重，江流与梦长。卷帘人寂寂，极目倚回廊。,6
Tang,王氏妇,其二,捻指环，相思见环重相忆。愿君永持玩，循环无终极。,2
NanBei,陆厥,齐歌行,黄金徒满籯，不如守章句。雪宫纷多士，稷下岌成覆。同载双连珠，合席悬河注。垂帷五行下，操笔百金赋。华屋大车方，高门四马驱。玄豹空不食，南山隐云雾。,1
Tang,江采蘋,楼东赋,玉鉴尘生。凤奁香殄。懒蝉发之巧梳。闲缕衣之轻练。苦寂寞于蕙宫。但凝思乎兰殿。信飘落之梅花。隔长门而不见。况乃花心飏恨。柳眼弄愁。暖风习习。春鸟啾啾。楼上黄昏兮。听凤吹而回首。碧云日暮兮。对素月而凝眸。温泉不到。忆拾翠之旧游。长门深闭。嗟青鸾之信修。忆昔太液清波。水光荡浮。笙歌燕赏。陪从宸旒。奏舞鸾之妙曲。乘画鹢之仙舟。君情缱绻。深叙绸缪。誓山海而长在。似日月而无休。柰何嫉色庸庸。妒气冲冲。夺我之爱幸。斥我于幽宫。思旧欢之莫得。梦想著乎朦胧。度花朝与月夕。若懒对乎春风。欲相如之奏赋。柰代才之不工。属愁吟之未尽。巳响动乎疏钟。空长叹而掩袂。踌躇步于楼东。,2
Qing,方中通,濯楼次小愚韵,四时青不断，花雨日相迎。曲径移山色，危桥截水声。一楼啼鸟遍，双岭暮云横。世外留人处，闲敲石上枰。,6
Tang,牛峤,忆江南 其一,衔泥燕，飞到画堂前。占得杏梁安稳处，体轻惟有主人怜，堪羡好因缘。,2
WeiJin,傅巽,槐树赋,华叶扶疏，参林萧𬂮。松萝寄生，绵连标末。延袤千亩，蓊郁晻蔼。,0
Yuan,吉雅谟丁,秋过弟鹤年书馆夜话,弟兄惟吾老，宗族有君知。万里尚为客，百年能几时。秋清妨熟寐，夜静话贞期。明日匆匆别，还生两地思。,4
Tang,李愿,观翟玉妓,女郎闺阁春，抱瑟坐花茵。艳粉宜斜烛，羞蛾惨向人。寄情摇玉柱，流眄整罗巾。幸以芳香袖，承君宛转尘。,2
Qing,丁三在,与菊仙一夕话有赠,天地梨园一刹那，鲁灵光殿尚嵯峨。羽衣仙袂飘飘举，铁板铜琶浩浩歌。晞发朝阳遗恨在，驻颜甘露受恩多。清溪道上无人识，梦醒三郎意若何。,6
Ming,丘遂,村居,竹间独立时，凉风自相接。回顾碧池中，蜻蜓点萍叶。,5
Yuan,僧克新,题清心堂帖卷后,山郭高堂花木新，夜虹穿屋结晴云。绕床蛇蚓钟王字，满案琳琅秦汉文。笔冢秋烟迷鸟迹，墨池春雨散鹅群。为怜书法湮沦久，乱后题诗却忆君。,4
Tang,僧辨才,设缸面酒款萧翼探得来字①,初酝一缸开，新知万里来。披云同落寞，步月共裴回。夜久孤琴思，风长旅雁哀。非君有秘术，谁照不然灰。,2
Tang,田鹤,扇赋,若夫暑气绵绵。炎光赫然。毒冲心而气尽。汗匝背而珠涟。是日何贵。兹扇为先。匠者呈巧。所重惟素。织飞禽而写妙。规晓月以成圆。叶随意出。花逐情妍。饰金翠而作彩。致胶漆以期坚。尔乃题竹流誉。赠葵称美。虽见重于人臣。未承恩于天子。曷若充岁贡。随筐篚。比德进贤。齐芳献雉。徙倚君侧。徘徊宫里。挥拂凉来。动摇风起。逢阳气而不息。遇重阴而暂止。心素何所欲。常愁岁月驰。珠帘秋气满。罗幌晓风吹。中道恩既歇。弃捐谁见知。,2
Qing,王之敬,其二,万仞巉岩插碧峰，当轩云树碧丛丛。夕阳西下湖光白，一棹歌声钓晚风。,6
Qing,王浤,秋夜同人小集用醧舫夫子韵,鱼买罾船酒买坊，故人倒醉竹间床。蛩吟败草声逾咽，露下高梧夜转凉。三寸霜柑初入馔，头番黄爵未黏糖。不嫌山野盘飧薄，更煮秋菘杂紫姜。,6
Qing,王文治,其二,坐久雨声歇，高楼返照初。移尊当树密，展簟就窗虚。歌管繁华尽，江湖礼法疏。东山谢安石，高卧近何如。,6
WeiJin,杜挚,赠毋丘荆州诗,鹄飞举万里，一飞翀昊苍。翔高志难得，离鸿失所望。,0
Ming,叶绍袁,哭吴日生,南阳奇士著渔阳，大厦将兴陨栋梁。八阵未能歼舍鼠，三军曾亦殪天狼。江山坠冷千秋月，冠剑飞残九日霜。忠武祠前今日泪，断桥回首忆孙郎。,5
Ming,尹舜举,其三,十分民疵一未医，向来官事了全痴。心存爱物知何济，政拙催租谅见嗤。首疾涔涔刚制酒，胸烦忽忽总休诗。穷途迷复应非远，投绂归耕定不疑。,5
Yuan,岳伯川,滚绣毬,你必索迎门儿接纸钱。旦云：孔目也。你直恁般多心。我着张千领着孩儿出去迎接。我只不见人便了。正末云：可早一桩儿也。这个也罢。我死之后。停到一七者波。便停到二七者波。想着咱二十年儿女夫妇。你没的不送我到郊外。唱：又索随灵车哭少年。云：有那等年纪小的后生。便道岳孔目有个好浑家。三门四户不出。无人能勾得见。今日出来送岳孔目的殡。咱看去来。唱：那其间任谁都见。带云：见了你这个中注模样。唱：有那等厮图谋的贼汉心专。云：有那谎汉每便道。这个是岳孔目的浑家。我久已后。好歹要娶了他。唱：俺亲眷行除孝服。你爷娘行使会钱。带云：俺的亲眷。你的爷娘。都肯了。只你不肯。唱：他与你些打眼目的衣服头面。云：你见了好衣服。好头面。那𥚃还想我哩。旦云：孔目也。我坚心守志。怎生肯嫁别人。正末唱：你便守煞呵刚挨到服满三年。你嫁个知心可意新家长。带云：哎哟。福童儿也。唱：那𥚃发付那有母无爷小业冤。就儿𥚃难言。,4
Tang,尹鹗,嘲李珣,异域从来不乱常，李波斯强学文章。假饶折得东堂桂，胡臭熏来也不香。,2
Yuan,王畛,其四,依依垂杨柳，青眼窥阳春。年年邮亭路，攀折送行人。临风搴翠缕，映日镕黄金。如何不自持，飘扬逐芳尘。,4
WeiJin,潘尼,答杨士安诗,逝将辞储宫，栖迟集南畿。不误百里贱，徒惜年志衰。踌躇顾城阙，怨恋慕端闱。俊德贻妙诗，敷藻发清徽。愧彼褒崇过，感此岐路悲。,0
Qing,王时翔,其六,感叹驱车古道旁。周都汉室已沦亡。千年一闪堕残阳。清洛冰声流碎白，古原柳色带深黄。早冬天更做荒凉。,6
Yuan,孟汉卿,醉扶归,我这𥚃扭我这单布裤。晒我这湿衣服。云：怎生这般漏。哦。元来是这屋宇坍塌了。所以这般漏。我试看这行李咱。唱：我则怕盖行李的油单有漏处。我与你须索从头觑。云：且喜得都不曾湿。嗨。可怎生这等漏得紧。唱：奇怪这两三番揩不乾我这额颅。云：可是为甚么。呆汉。你慌怎的。唱：可忘了将我这湿渌渌头巾去。,4
Yuan,鲁至道,逍遥楼,身世云霄上，飘然思不穷。晴山排翠闼，暮霭閟琳宫。牧笛残云外，渔歌落照中。蓬莱凝望眼，隐隐海霞红。,4
WeiJin,郭元祖,其十五 务光,务光自仁，服食养真。冥游方外，独步常均。武丁虽高，议位不臣。负石自沉，虚无其身。,0
Tang,伍乔,寄史处士,长羡闲居一水湄，吟情高古有谁知。石楼待月横琴久，渔浦经风下钓迟。僻坞落花多掩径，旧山残烧几侵篱。松门别后无消息，早晚重应蹑屐随。,2
NanBei,陈叔宝,其二,大妇西北楼，中妇南陌头。小妇初妆点，回眉对月钩。可怜还自觉，人看反更羞。,1
Song,名山樵子,题赵千里夜潮图,八月钱塘江上水，风静浪平清澈底。夜半潮声带月来，沙头眠雁还惊起。何人一幅鹅溪绢，画出长江千万里。莫道波声静不闻，请君默坐聊倾耳。,3
Ming,王崇庆,舟次德州,远浦渔舟小，寒天柿叶稀。归心正愁绝，一雁夕阳飞。,5
Song,王鼎,赠僧,出斋猿献果，烹茗鸟衔薪。,3
Ming,牛谅,至正辛丑秋七月十有三日唱和诗得竹字,灵湫閟驯龙，古殿厂金粟。僧归林下定，云傍檐端宿。伊余陪雅集，于此避炎酷。息阴悟道性，习静外荣辱。坐石飞清觞，每叹白日速。别去将何如，留诗满青竹。,5
Tang,包何,阙下芙蓉,一人理国致升平，万物呈祥助圣明。天上河从阙下过，江南花向殿前生。庆云垂荫开难落，湛露为珠满不倾。更对乐悬张宴处，歌工欲奏采莲声。,2
Song,王辅世,其三 仙人台,任峻我须上，更高人亦行。神仙虽已往，咫尺是蓬瀛。,3
Tang,何仲举,谢秦王,三千里外抛渔艇，二十人前折桂枝。,2
Qing,王达成,风火车（分咏）,飘飘无影更无臭；轧轧见轮不见蹄。,6
NanBei,孔稚圭,旦发青林诗,孤征越清江，游子悲路长。二旬倏已满，三千眇未央。草杂今古色，岩留冬夏霜。寄怀中山旧，举酒莫相忘。,1
Yuan,僧圆丘,瀑布,满目飞晴雪，丹青见白虹。天机乘不尽，地轴卷无穷。荡漾沈寒玉，飘零散冷风。人间何处著，应直到龙宫。,4
Tang,僧拾得,其六,佛哀三界子，总是亲男女。恐沈黑暗坑，示仪垂化度。尽登无上道，俱證菩提路。教汝痴众生，慧心勤觉悟。,2
Song,乩仙,鹊桥仙 七夕,鸾舆初驾，牛车齐发，隐隐鹊桥咿轧。尤云殢雨正欢浓，但只怕、来朝初八。霞垂彩幔，月明银烛，馥郁香喷金鸭。年年此际一相逢，未审是、甚时结煞。,3
Tang,王瓒,冬日与群公泛舟焦山 其一,江外水不冻，今年寒复迟。众芳且未歇，近腊仍裌衣。载酒适我情，兴来趣渐微。方舟大川上，环酌对落晖。两片青石棱，波际无因依。三山安可到，欲到风引归。沧溟壮观多，心目豁暂时。况得穷日夕，乘槎何所之。,2
Song,王镃,塞上曲,黄云连白草，万里有无间。霜冷髑髅哭，天寒甲胄闲。马嘶经战地，雕认打围山。移戍腰金印，将军度玉关。,3
Yuan,王佐,湛碧亭,平生最爱方壶画，又见新城湛碧图。别业须如徐孺宅，好山浑似贺家湖。白鱼入馔宁论价，绿酒盈筒不用沽。何日闲寻杨处士，钓竿随意拂珊瑚。,4
Yuan,王实甫,十二月过尧民歌为别情,自别后遥山隐隐，更那堪远水粼粼。见杨柳飞绵滚滚，对桃花醉脸醺醺。透内阁香风阵阵，掩重门暮雨纷纷。怕黄昏忽地又黄昏，不销魂怎能不销魂。新啼痕压旧啼痕，断肠人忆断肠人。今春，香肌瘦几分，搂带宽三寸。,4
Ming,王氏（衡女）,其二,貌得乌衣族，春纤点艳妆。时随步摇影，行坐共韶光。,5
Qing,王廷璧,燕市有怀惟度魏子时客楚南,酒散繁台雁影单，十年客梦老渔竿。长镵杜甫沿山斸，短铗冯驩带月弹。回首沧桑皮骨尽，伤心湖海鬓毛残。传来战火三湘满，何处梅花续旧欢。,6
Yuan,吴云,其六,卜居拟向水晶宫，深筑茅斋万竹中。三月江南莼菜美，季鹰何苦待秋风。,4
Tang,羊滔,其四,沙门何处人，携手俱灭迹。深入不动境，乃知真圆寂。有时归罗浮，白日见飞锡。,2
Qing,牛稔文,访冒园小坐,偶向清斋赋索居，回头三五少年余。乍尝宦味新茶似，久历名场钝砚如。谈旧每思从老辈，看花又喜到春初。奚僮怪我三更后，贪读平生未见书。,6
Tang,李旦,汉高祖赞,天造草昧，雄图纠纷。赫赫高祖，应若兴云。秦原鹿丧，沛泽蛇分。大风一起，南面称君。,2
NanBei,任昉,别萧咨议（衍）,离烛有穷辉，别念无终绪。歧言未及申，离目已先举。揆景巫衡阿，临风长楸浦。浮云难嗣音，徘徊怅谁与。傥有关外驿，聊访狎鸥渚。,1
Song,某卫尉,句,清音见江来，载酒送江去。,3
Yuan,王磐,题三陪图,寺主善为无米饭，病人要吃没钱针。皇都诗老多才思，收拾酸寒入笑林。,4
Yuan,王蒙,题画,虎斗龙争万事休，五湖明月一扁舟。绿蓑衣上雪飕飕，雪月光中垂钓钩。钓得鲈鱼春酒熟，仙娃酒酣娇睡足。雕胡炊饭斫鲈羹，一缕青烟燃楚竹。篷窗晓对洞庭山，七十二峰青似玉。,4
Ming,王㒜,过高邮湖,片帆轻飏晚风前，秋水微茫远接天。十里败荷初过雨，一堤衰柳尚含烟。沽来浊酒能盈缶，买得鲜鳞喜就船。醉后却思秦国士，还从渔父说当年。,5
Qing,于式枚,其三,海内兵戈满，天涯岁月孤。西来严仆射，北望李司徒。寄兴聊题壁，忧时独论都。蓬莱何可到，冷梦逐青梧。,6
Tang,丘丹,奉酬重送归山,卖药有时至，自知来往疏。遽辞池上酌，新得山中书。步出芙蓉府，归乘觳𧥆车。猥蒙招隐作，岂愧班生庐。,2
Yuan,毛翰,春日有怀仲远徵士二首 其一,抱病惜芳景，衡门掩春风。乾鹊似相语，飞飞鸣屋东。唼唼不少休，趣我步庭中。鹊去故人至，手持书一封。问答未及竟，远道情已通。开椷感鹊意，含笑归房栊。,4
Song,王镐,其七,冻雪寒梅双蜡屐，澄江明月一竿丝。,3
Yuan,任原,怀赵四知巳,久客滞南闽，招寻赖故人。孤琴清水月，一剑旧风尘。树色愁看暮，莺声醉度春。清音亭下路，看竹莫辞贫。,4
Ming,王嘉谟,西勾桥,微风何澹澹，宿雨随人飞。遥望石梁前，杨柳荫重围。渊壑寂无声，独行向霏微。寒芳自可藉，寄赏幸不违。徙倚丰林间，坦步徐言归。,5
WeiJin,僧支遁,阿弥陀佛像赞,王猷外厘，神道内绥，皇矣正觉，实兼宗师。泰定轸跃，黄中秀姿，恬智交泯，三达玄夷。启境金方，缅路悠回，于彼神化，悟感应机。五度砥操，六慧研微，空有同状，玄门洞开。咏歌济济，精义顺神，玄肆洋洋，三乘诜诜。藏往摹故，知来惟新，二才孰降，朗滞由人。造化营域，云构峨峨，紫馆辰峙，华宇星罗。玉闱通方，金墉启阿，景倾朝日，艳蔚晨霞。神提回互，九源曾深，浪无筌忘，鳞罕饵淫。泽不司虞，骇翼怀林，有客驱徒，雨埋机心，甘露敦洽，兰蕙助馨，化随云浓，俗与风清。葳蕤消散，灵飙埽英，琼林谐响，八音文成。珉瑶沈粲，芙渠晞阳，流澄其洁，蕊播其香。潜爽冥萃，载哲来翔。孕景中葩，结灵幽芳。类诸风化，妙兼于长。迈轨一变，同规坐忘。,0
Yuan,周溪边,贽抚州章万户,旴江相去无百里，我闻公名诣两耳。闻名十载犹未面，便似未曾来拟岘。一来邂逅及五峰，人言我盍一见公。公之勋名塞宇宙，文武全才今未有。章公得象是相家，异时公亦当宣麻。我来见公无他事，为公欲求四大字。区区盖头一把茅，正如鹪鹩深林之一巢。又如穷僧贫道宁忍饿，却向斋堂敷床展席施粥常满座。喜公笔墨妙更精，须公大书特书大姓名。为吾四溪家塾传，千载之芳馨临川。自昔有墨池，善书无过王羲之。羲之伹能作小楷，今公字画又更大。我来一见万户侯，识公便是韩荆州。军中既有百万之貔貅，门下岂无三千珠履之英游。长歌歌巳语未休，问公还能一为握发否。,4
Yuan,丘处机,登寿乐山,地土临边塞，城池压古今。虽多坏宫阙，尚有好园林。绿树攒攒密，清风阵阵深。日游仙岛上，高视八纮吟。,4
Tang,甘子布,光赋,原夫阳之化。阴之融。功斯元。理斯妙。故沈凝者显象。清贞者流曜。惟兹光之煜爚。辟重昏以临照。夫其明灭靡定。虚无䍐测。道叶神气。功侔夜力。寄方圆以分影。逐元黄以变色。鉴无隐而不彰。状虽空而可识。类至人之虚已。同日月于元德。若夫丹乌启旭。彤曜丽空。藻晨霞而飞绮。曛晚霭而生红。发菱花于元镜。转蕙叶于清风。故其称物咸烛。呈形被景。逗幽隙而露纤埃。漏疏林而分细影。从盈空而不积。虽骏奔其如静。至如银河披曀。金飔送清。孤圆上魄。飞镜流明。汛露文而委净。浮冰浪以摇轻。虽视之若溢。而揽之不盈。亦有凫灯燄吐。兰缸彩发。烟夺银烛。辉淩练月。破锦帱之宵晦。假琼璧之馀晰。况复玉关秋燧。紫塞凉烽。开暗空于千里。彻夜宫之九重。代羽书而揭警。岂飞驿而齐踪。且夫遇蒙则接。因通则扬。乘物无眹。适变无方。大则弥于橐籥。小则细于毫芒。宁雨露之不润。匪寒暑之能伤。历众妙而校德。固莫善于斯光。想贵和于聃叟。咸称葆于蒙庄。悟烛无之见获。诫投暗之不臧。镜兹道之用舍。乃君子之行藏。,2
Yuan,僧圆至,送建昌黄绮秀才踰淮教授,还山羞听紫芝歌，旅馆千门讲四科。绛帐未悬知己少，黑裘渐敝阅人多。秋风白下沾巾别，落日青淮照影过。莫对饭盘嗔苜蓿，桑榆虽缓易蹉跎。,4
Qing,王廷训,挽曾国荃联,紫光瞻画像，匡扶景运中兴，溯卅载勋名，江左几人追谢傅；白下侍清尘，愧荷通明疏荐，感七年知遇，岘山何处哭羊公。,6
Tang,王鼎,赠僧,出斋猿献果，烹茗鸟衔薪。,2
Qing,王筠,明妃怨,紫台风急雁声愁，去国离家不自由。独有穹庐深夜月，清光不异汉宫秋。,6
Tang,李邕,铜雀妓,西陵望何及，弦管徒在兹。谁言死者乐，但令生者悲。丈夫有馀志，儿女焉足私。扰扰多俗情，投迹互相师。直节岂感激，荒淫乃凄其。颍水有许由，西山有伯夷。颂声何寥寥，唯闻铜雀诗。君举良未易，永为后代嗤。,2
Yuan,吴西逸,天净沙,江亭远树残霞。淡烟芳草平沙。绿柳阴中系马。夕阳西下。水村山郭人家。,4
Ming,公鼐,掖县道中,齐疆行尽海云生，处处看山自问名。麦秀渐渐桑柘绿，马头不见曲侯城。,5
WeiJin,江统,函谷关赋,登彼函谷，爰览丘陵，地险逶迤，山冈相承，深壑累降，修岭重升，下杳冥而幽暧，上穹崇而高兴，带以河洛，重以崤阻，经略封畿，因固设险，异服则呵，奇言必捡，遏奸宄于未芽，殿邪伪于萌渐，及文仲之斯废，乃违仁而受贬，圣王制典，盖以防淫，万里顺轨，疆场不侵，抚四夷而守境，岂恃阻于高岑？彼桀纣以颠坠，非山河而不深，顾晋平之爱险，获汝叔之忠箴，鄙魏武之坠志，嘉吴起之弘心，末代陵迟，恶嬴氏之叛涣，乃因兹而自增，下凌上替，山冢卒崩，览孟尝之获免，赖博爱而多宠，惟七国之西征，仰斯阻而震恐，岂隩险之难犯？将群帅之无勇，咨汉祖之绝关，又见败于勍项，尹喜爰处，观妙研精，李老西徂，五千遗声，张禄既入，穰侯乃倾，营陵之出，禀筑田生，卫鞅及商，丧宗摧名，终军弃繻，拥节飞荣，睹浮伪于末俗，思玄真乎大庭。,0
Qing,孔毓玑,宿绣溪，梦中有作，觉来止记“饲雏双燕去还来”之句，次早至璞石，即景足成,淹煞春光兴易灰，眼前有景共徘徊。榴花浥露当茶灶，蒲叶翻风到酒杯。傍母群凫离复合，饲雏双燕去还来。祗怜此璞应怀玉，力士何年为一开。,6
Ming,王爵,吴义姑,好人谁说女中无，釐妇尤能作义姑。从一没身惟属李，恤孤教侄肯忘吴。藁砧玄宇增光焰，犹子青云遂壮图。艳骨百年成麝土，高名常并月明孤。,5
Yuan,方回,其七,劲瘦元弘博，凄酸忽壮豪。为诗兼众体，此事属吾曹。俗学三书虎，雄心六钓鳌。兰枯菊犹短，不羡蜀葵高。,4
Yuan,李鼎,登腊岭顶,披云千仞顶，纵目万重山。归鸟来三楚，飞霞出百蛮。南经秦代郡，北是汉时关。今古兴亡事，纷纷一梦间。,4
Ming,王岱,永州道中示易无画,松影碧摇摇，无风亦自涛。寒花随涧落，细路入峰高。云动低依客，烟深远唱樵。岳青九面外，此地足诛茅。,5
Tang,任华,寄李白,古来文章有能奔逸气，耸高格。清人心神，惊人魂魄。我闻当今有李白，大猎赋，鸿猷文，嗤长卿，笑子云。班张所作琐细不入耳，未知卿云得在嗤笑限。登庐山，观瀑布，海风吹不断，江月照还空。余爱此两句：登天台，望渤海云垂大鹏飞，山压巨鳌背，斯言亦好在。至于他作多不拘常律，振摆超腾，既俊且逸。或醉中操纸，或兴来走笔。手下忽然片云飞，眼前划见孤峰出。而我有时白日忽欲睡，睡觉歘然起攘臂。任生知有君，君也知有任生未。中间闻道在长安，及余戾止。君已江东访元丹，邂逅不得见君面。每常把酒，向东望良久。见说往年在翰林，胸中矛戟何森森。新诗传在宫人口，佳句不离明主心。身骑天马多意气，目送飞鸿对豪贵。承恩召入凡几回，待诏归来仍半醉。权臣妒盛名，群犬多吠声。有敕放君却归隐沦处，高歌大笑出关去。且向东山为外臣，诸侯交迓驰朱轮。白璧一双买交者，黄金百镒相知人。平生傲岸其志不可测，数十年为客，未尝一日低颜色。八咏楼中坦腹眠，五侯门下无心忆。繁花越台上，细柳吴宫侧。绿水青山知有君，白云明月偏相识。养高兼养闲，可望不可攀。庄周万物外，范蠡五湖间。人传访道沧海上，丁令王乔每往还。蓬莱径是曾到来，方丈岂唯方一丈。伊余每欲乘兴往相寻，江湖拥隔劳寸心。今朝忽遇东飞翼，寄此一章表胸臆。傥能报我一片言，但访任华有人识。,2
Yuan,文质,题芙蓉画屏二首 其一,太液池头月色凉，夜深天上按《霓裳》。西风吹醒游仙梦，尚带清秋玉露香。,4
Yuan,僧梵琦,其三,双阙上云霄，层城近斗杓。夜开金殿锁，晨赴紫宸朝。月屋闲浮蚁，霜空好射雕。有官兼宰相，谁复似嫖姚。,4
Song,王安国,雨意,柱础沾濡雨意成，翩翩鸟雀隔帘鸣。侵寻爽气来攲枕，想像沧波去濯缨。已识古今无得丧，祗须彼我不相迎。冁然一笑呼归骑，聊更飞毫戏友生。,3
Ming,王崇庆,雨中将访沱村走柬申意,寒雨乘秋细，轻云绕屋低。清樽思对榻，白发却冲泥。曲径花将落，平林鸟倦啼。振衣吾扣访，一醉豸坊西。,5
Ming,于鉴之,其八,高馆凉风日夕吹，幽襟横绝雍门丝。蔡洲古岸移青石，杜里新烟改赤墀。万事只如芳草暮，一生常比落花时。无聊感慨仍无谓，邻笛何关向子期。,5
Qing,王丹林,悼亡妹,十年兄妹怅离居，恶问惊传涕泪馀。急雪罢吟檐外絮，大雷空寄袖中书。塞鸿影断乡关远，墓草痕生奠馈虚。宝瑟凝尘长簟冷，潘郎憔悴欲何如？,6
WeiJin,阮籍,其二,谁言万事艰，逍遥可终生。临堂翳华树，悠悠念无形。彷徨思亲友，倏忽复至冥。寄言东飞鸟，可用慰我情。,0
NanBei,王韶之,其十二,五玉既献。三帛是荐。尔公尔侯。鸣玉华殿。皇皇圣后。降礼南面。元首纳嘉礼。万邦同欢愿。休哉。君臣嘉燕。建五旗。列四县。乐有文。礼无倦。融皇风。穷一变。,1
Song,王伸,句,声声相劝教归去，莫是陶潜化作君。,3
Song,王澧,和田望再赋暑雪轩,层轩高栋与云侵，照眼嵯峨雪满岑。寒入栏干欺畏日，烟横图画失遥林。雍容樽俎开金地，模写风光要玉音。万里岷峨今更重，太平藩翰作喉襟。,3
Tang,水府君,其五,昔日江头菱芡人，蒙君数饮松醪春。活君家室以为报，珍重长沙郑德璘。,2
NanBei,王褒,和从弟佑山家诗二首 其一,采药名山顶，时节无春冬。散云非一色，连岩异众峰。合沓似无径，间关定有踪。山窗临绝顶，檐溜俯危松。空林鸣暮雨，虚谷应朝钟。仙童时可遇，羽客屡相逢。若值韩众药，当御长房龙。,1
Yuan,史迁,菌子诗追和杨廷秀韵,松花冈头雷雨急，坡陀流膏渍香汁。新泥日蒸气深入，穿苔破藓钉戢戢。如盖如芝万玉立，紫黄百余红间十。燕支微匀滑更湿，倾筐盛之行且拾。天随杞菊谩苦涩，采归芼之脱巾笠。桑鹅楮鸡皆不及，嫫姑天花当拱揖。盐豉作羹炊玉粒，先生饱饭踏晓日，更遣樵青行负笈。,4
Ming,王应鹏,栖真山怀古旧志梅福藏修之处,元始年来汉欲东，曾于青史仰高风。不知旧日藏修处，可在云峰想像中。日拥湖光长潋滟，雨来山色更朦胧。清时久负苍生愿，试与渔人乞钓篷。,5
NanBei,宗士标,孝敬寺刹下铭,置智绝境，应有权归。譬空无迹，指日齐晖。宝舟潜运，法雨随机。分形散体，调御归依。聿造应真，规摹踊现。雕饰彪炳，丹青葱茜。写彼金园，图兹绀殿。猗欤清信，惇孝斯在。追慕恺风，安亲慧海。福善随积，薰修无改。陵移谷徙，暑往寒来。衣化贞石，池变深灰。长辞八难，永离三灾。众生有尽，誓愿无回。,1
Tang,朱子奢,昭仁寺碑铭,三界云扰，六趣波扬。苦流方割，忧火炎岗。俱迷津济，莫导舟航。长夜无晓，非徒未央。于昭十号，四生是悯。道王大千，智周上忍。慧刀巳裂，化城斯引。教有殊涂，乘无异轸。甘露朝洒，慈云夕布。品物以亨，偫迷式悟。捷径坦道，耶山启路。不有善权，谁澄恶趣。炎行弛德，废道毁常。玉弩惊燄，金宿腾芒。俯震瀛壑，仰紊乾纲。九野鲸奋，八极鸱张。乱离瘼矣，孰济生灵。黄星表曜，赤伏开祯。大君应历，粤御神兵。乃圣乃武，如雷如霆。于铄王旅，除凶静暴。关右长驱，唐郊大号。壤裂逋丑，家离浞奡。刷野屠祅，空山剿盗。见危殒辔，怀忠死绥。惊燐宵远，穷魂夜飞。我有慈被，深仁莫违。建斯净域，永树归依。归依伊何，俱消五缚。净域伊何，同升妙觉。架汉开宇，凭霞竦阁。木丽琼丹，地严金雘。鹫山非远，鸡林可求。七宝低树，八解疏流。瑞莲开晓，天花不秋。戒定攸息，应供来游。凡厥慈众，俱宏上善。稠林以辟，爱枝爰剪。九结冰泮，四禅自缅。彼岸可归，法轮恒转。金刚不坏，璿祚惟长。慧识常湛，皇基载昌。僧祗可算，恒沙易量。悠哉天历，永配无疆。,2
Yuan,觉恩,三姑祠,三姑庙前春水生，百婆桥畔晓烟横。谁家草屋映疏柳，门外香芽初可烹。荒陂断岸无牛迹，雨后闲行兴何极。什什伍伍何处郎，行船打鼓春赛忙。,4
Yuan,周德可,送衣篇,长城万里飞风沙，弓马夜惊雪作花。龙泉吐光射天地，是妾掩镜夫辞家。此时惜别方壮年，壮年花发园中烟。征鸿无书日苦短，牛女夜夜银河边。万瓦欲霜枫似绮，亲送寒衣数千里。匣鸾鹤影凤孤飞，山过望夫道湘水。湘水无情漾白波，望夫山石浮青螺。长途行处意惨怆，谁家娇女终夜歌。卫霍功高犹黩武，善马未归羝羊乳。关河回首路迢遥，愁云西山水南浦。夕阳孤馆停征轺，一身百虑双涕交。中宵无人语声绝，风吹烛短山月高。,4
Ming,文翔凤,辙迹篇,南有横望，北有天井。太行冠绝此双峦，七萃不堪御大丙。巉石云栏尼父车，如舞两骖穿恁等。至河而返叹洋洋，后生于此引项领。盖云圣辙指曾西，望河如挽中流影。转忆鸣犊与舜华，凤见覆巢不入境。石痕莽互尚交纵，髣髴八龙此驰骋。乃知周穆车辙马足到赤阳，宾于王母群玉之山亦画饼。竹书誇诩诳齐州，汉武故事资谈謦。上元果有蹇修媒，湘君真烦下女请。赵州足陷纸驴桥，南山羽饮石虎岭。元美輶轩不入关，代之题名莲岳顶。尝读《山海大荒经》，歂顼山成海外迥。即今圣宇遍天涯，更斧丰隆空山永。无地可藏王莽头，晋库回禄炬一秉。,5
Qing,于成龙,其二,破秦当日衄咸阳，及败谁嗔困北邙。玉玦无谋定天下，青锋有意谢君王。八千歌散肠应断，九里烟销骨尚香。悔比樊姬差一谏，空令妃血舞红妆。,6
Ming,王清臣,述怀,人生如泛梗，飘飘殊无根。饮啄得几许，营营晨与昏。对此春日好，荷锄出南原。近观草色敷，静听鸟语繁。有身贵适意，穷达安足论。,5
Qing,孔祥柯,挽张百熙联,志在更新，心忧黄种，应推为政界伟人，惜所愿未偿，我公能无遗憾；功垂不朽，泽被青年，方倚作中兴霖雨，今遽闻溘逝，天子默念勤劳。,6
WeiJin,乐府,前溪歌七首 其五,黄葛结蒙笼。生在洛溪边。花落逐水去。何当顺流还。还亦不复鲜。,0
Yuan,李元圭,江行春暮,江岸蔷薇也自红，可怜夜雨落花丛。不如燕子知人意，个个飞来近短篷。,4
NanBei,殷淡,其八,裸崇祀典，酎恭孝时。礼无爽物，信靡愧辞。精华孚鬯，诚监昭通。升歌翊节，下管调风。皇心履变，敬明尊亲。大哉孝德，至矣交神。,1
Ming,王谷祥,题石榴,榴房拆锦囊，珊瑚何齿齿。试展画图看，凭将颂多子。,5
WeiJin,王玄之,兰亭诗,松竹挺岩崖，幽涧激清流。消散肆情志，酣畅豁滞忧。,0
Song,丁师正,其三,万影奔朝市，归山见一人。青云莫相附，白雪不生尘。暖日眠松石，凉风岸葛巾。依然旧原宪，猿鹤伴清贫。,3
Song,王平国,支提禅寺,群峰翠拥古禅关，夹道松篁五月寒。欲识天冠真隐处，白云深锁紫金坛。,3
Tang,朱庆馀,寻贾岛所居,求闲身未得，此日到京东。独在钟声外，相逢树色中。谁言人渐老，所向意皆同。月上因留宿，移床对药丛。,2
Tang,于鹄,寄续尊师,得道任发白，亦逢城市游。新经天上取，稀药洞中收。春木带枯叶，新蒲生漫流。年年望灵鹤，常在此山头。,2
Song,王寀,题紫团山三十六景 濯缨溪,江上老人终独往，尘中孺子果何知。溪翁欲识沧浪意，看取青霄浸月时。,3
Tang,李逢吉,郊庙歌辞 享惠昭太子庙乐章 迎俎酌献,既洁酒醴，聿陈熟腥。肃将震念，昭格储灵。展矣礼典，薰然德馨。愔愔管磬，亦具是听。,2
Tang,毛文锡,浣溪沙,七夕年年信不违，银河清浅白云微，蟾光鹊影伯劳飞。每恨蟪蛄怜婺女，几回娇妒下鸳机，今宵嘉会两依依。,2
Ming,王谷祥,其二,瑶环月下鸣，翠带风中举。胡然洛浦神，胡然汉滨女。,5
Qing,王掞,万年寺联,身比闲云，月影溪光堪证性；心同流水，松声竹色共忘机。,6
Yuan,杜敩,谢友,客遇中秋感慨生，眼空节物坐茅亭。长空万古此明月，故友几人如晓星。南北连天犹战伐，衣冠何地不飘零。呼童旋贳西邻酒，拚却今朝醉不醒。,4
Ming,僧大遂,伯牙台,琴绝已多时，台存尚起思。遥怜千古调，只得一人知。,5
Tang,僧子兰,鹦鹉,翠毛丹觜乍教时，终日无寥似忆归。近来偷解人言语，乱向金笼说是非。,2
Qing,王箴舆,青州道中见诸山,遥见城南山，瞳曚日方陟。山气喷山烟，山烟幂山色。譬如好画手，间有无意墨。有意无意间，能著空中力。昭融散若整，蕴蓄出犹入。盎然已在前，揽之不可即。若叩诸山名，山名无一识。,6
Qing,方彦珍,玲珑四犯 帘影。次蔚峰宗兄原韵,卸却珊钩，忽掩映珠栊，浑似凝翠。叠叠湘筠，恍惚墨花涂地。瞬息绘上东墙，只怪那、阳乌西坠。唤小鬟、添助炉香，莫在栏边痴睡。画堂如许春光腻。更堪怜、重重遮避。风檐好把晶灯耀，何用管弦歌吹。呢喃宿燕归梁，增得幽人诗思。看绣屏书几，缥缈云波烟穗。,6
NanBei,谢庄,山夜忧,庭光尽。山明归。松昏解。渚瞢稀。流风乘轩卷。明月缘河飞。乃斡西枻乱幽澨。山药屿而淹留。过香潭而一憩。屿侧兮初薰。潭垂兮葐蒀。或倾华而閟景。亦转彩而途云。云转兮四岫沈。景閟兮双路深。草将濡而坰晦。树未䬟而涧音。涧鸟鸣兮夜蝉清。橘露靡兮蕙烟轻。凌别浦兮值泉跃。经乔林兮遇猿惊。跃泉屡环照。惊猿亟啼啸。徒芳酒而生伤。友尘琴而自吊。吊琴兮悠悠。影戚兮心妯。逢镂山之既渥。承润海之方流。身无厚于蜩毳。恩有重于嵩丘。仰绝炎而缔愧。谢泪河而轸忧。夜永兮忧绵绵。晨寒起长渊。南皋别鹤伫行汉。东邻孤管入青天。沈痾白发共急日。朝露过隙讵赊年。年去兮发不还。金膏玉沥岂留颜。回舲袥绳户。收棹掩荆关。,1
Ming,尤侗,重阳登高,最是高难问，青天隔九重。亭皋一搔首，风雨满千峰。野色生新黍，秋声入暮钟。十年摇落意，泽畔老芙蓉。,5
Tang,宋之问,息夫人,可怜楚破息，肠断息夫人。仍为泉下骨，不作楚王嫔。楚王宠莫盛，息君情更亲。情亲怨生别，一朝俱杀身。,2
Qing,方希孟,三铺,漠南日日度流沙，喜见连村酒帜斜。鹅绿数行湖上柳，猩红一点碛间花。人家鸡犬繁无异，物候瓜芦熟不差。若使汉唐田尽辟，昆墟今已富桑麻。,6
Qing,王时翔,其十三,一寸柔肠万里纡。好天良夜怅离居。独揩清泪五更余。情重何妨添病重，形疏祗恐是心疏。西楼斜月竟何如。,6
Ming,王纶,望仙亭,昨日青牛已度关，望中何处可追攀。交梨火枣凭谁话，风满亭除月满山。,5
WeiJin,王彪之,登治城楼诗,俯观陋室。宇宙六合。譬如四壁。,0
NanBei,萧子显,其二,幽宫积草自芳菲，黄鸟芳树情相依。争风竞日常闻响，重花叠叶不通飞。当知此时动妾思，惭使罗袂拂君衣。,1
Yuan,何吾山,其二,倦游何处不逢春，犹记临风度碧云。客里看花同是梦，囊中有道未为贫。黑貂裘在闲随意，黄鹄歌成墓可人。闻有琴材在樵爨，劳君妙斲一挥斤。,4
Yuan,伯颜,十华观,十载风尘忽白头，春来犹自强追游。香浮素碧云房静，日落青林石径幽。海内何人扶社稷，天涯有客卧林丘。此心只似长江水，终古悠悠向北流。,4
Song,方翥,谓①柔立兄,鸡犬还家自识村，重营生理长儿孙。时平战地逢华屋，岁久他乡是故园。别后尘埃如我老，归来耆旧几人存。雁行畴昔从游者，莫话凋零恐断魂。,3
WeiJin,苻朗,临终诗,四大起保因，聚散无穷已。既适一生中，又入一死理。冥心乘和畅，未觉有终始。如何箕山夫，奄焉处东市。旷此百年期，远同嵇叔子。命也归自天，委化任冥纪。,0
Yuan,朱焘,憩昭孝庵,结得精庐小，中涵不尽清。竹穿墙罅出，草满瓦沟生。闻鹊有佳意，对蝉无杀声。只来閒半日，多少道人情。,4
Qing,王思训,易隆别故人,别泪多于酒，尊前莫易弹。恐伤游子意，不尽故人欢。塞雁呼秋旅，江枫倚暮寒。来朝远凝望，云树雨漫漫。,6
Qing,丁守存,题黄鹤楼,三千里再印鸿泥，太白才华输绝调；二十年重寻鹤梦，令威城郭记前缘。,6
Song,王益,灵谷（一作赵汝谈诗）山,灵谷神仙宅，言归肆目新。山光远如画，秋色老于人。世事棋争劫，人心海变尘。功成思范蠡，湖上一闲身。,3
NanBei,王僧孺,与司马治书同闻邻妇夜织诗,洞房风已激，长廊月复清。蔼蔼夜庭广，飘飘晓帐轻。杂闻百虫思，偏伤一鸟声。鸟声长不息，妾心复何极。犹恐君无衣，夜夜当窗织。,1
Yuan,余阙,赋得钜野泽送宋显夫佥事之南山,堤上柳沈沈，春蒲泛渚禽。济田东汇阔，汶水北流深。落日依中沚，浮云积太阴。微茫看不尽，浑似别时心。,4
Yuan,林辕,水调歌头,造物局浮伪，天网艾如张。提起死生，关捩便是有阎王。六道转轮吞啖，一气循环贵贱，校覈注生方。苟免投皮鷇，难遇好爷娘。友多闻，欺获罗，错因忙。天堂地狱，信乎申吕鞠韩常。耕馁寡尤寡悔，道谷阙疑阙殆，举措巧承当。要出阴阳构，金鼎鍊铅霜。,4
Yuan,孟鲠,徐州,徐州压城霜木赭，可能回首风尘下。当年缟素从西来，仰天伏地声呜哑。君臣大义日月白，牧野鸣条此其亚。帝王气象佳葱葱，举止却类田舍翁。美人琼玉是粪土，四海正在水火中。如龙如虎尚蹉跌，况乃竖子贪天功。,4
NanBei,高允生,百里奚歌,羁旅入秦庭，始得收显曜。释褐出辎车，卓为千乘道。艳色进华容，繁弦发徵调。居贵易素心，翻然忘久要。装金五羊皮，写情陈所告。岂徒望自伤，念君无定操。,1
Song,方梓,次吴良贵雪中归韵,儿时谐笑几庐扉，聚散浮云天上衣。季子客貂宁复敝，买臣乡锦暂宜归。驾涛巨舰风千里，覆屋长松雪十围。父子交游吾独拙，向来惭作辅车依。,3
Song,王洙,重建岘山羊侯祠歌①,襄阳南出大路奔，小山曰岘名特尊。山形卑堕不峻极，屹若巨首临江濆。大山半空不成霍，绝水阙左非其亹。砠巅赑屃戴危石，箕踞曼衍罗芳荪。汉流长骛滨其足，东望㳽迤皆平原。槎头下瞰罟罶集，蔡洲近眺田园蕃。何物兹山匪秀出，得使今古闻听喧。自昔羊公好登览，山名直为贤者存。鹿门望楚镇区境，凤林冠盖延山樊。丹岩翠壁互幽胜，日月亏蔽烟岚屯。公胡遗彼而乐此，谈者未始聊诊论。吾谓圣达意超豁，高览便欲周乾坤。孔登泰山小天下，阮升广武叹竖昏。会稽探穴禹书出，之罘望海云涛翻。此中风景亦虚远，极目见尽江山源。东吴未定劳机策，置酒啸咏纾忧烦。数顾润甫恤躬后，誓将百岁游清魂。对公盛德与山永，正唯湛辈如公言。今兹去公仅千载，凛然英气犹轩轩。我来追古一长息，旧迹废毁成悲吞。民豪占山童其木，嘉植不得容本根。利取薪苏积稛絭，粥之陶瓬供烧燔。羊公无庙忽不祀，但纵淫鬼歆牲蘩。中庭有碑即堕泪，至今观者怀仁恩。于民何诛不足问，非民忘德由官惛。下教邑里复祠宇，叙诸祭典跻之元。思仁爱树恭所茇，禁止樵伐修壖垣。且欲王命得守固，誊言状事驰九阍。书闻天子蒙报可，金石款刻垂后昆。使民永念古遗爱，勖尔风化常丕敦。,3
NanBei,萧子范,家园三月三日赋,春亦暮止，田家上巳。时将砾于九门，节方郊于七里。扇习习之和风，照迟迟之华晷。飞玄翮之土燕，夺丹胸之山雉。聊洁薪而濯故，式东流之前轨。居免上漏，树非榛栗。即无择于爽垲，曾不访于凶吉。右赡则青溪千仞，北睹则龙盘秀出。与岁月而荒茫，同林薮之芜密。欢兹嘉月，悦此时良。庭散花蕊，傍插筠篁。洒玄醪于沼沚，浮绛枣于泱泱。观翠纶之出没，戏青舸之低昂。,1
Ming,毛伦,登金山,一上金山寺，飘然与世疏。云霞孤岛出，今古几僧居。钵润龙涎在，楼高蜃气虚。天风醒醉目，杯酒笑谈馀。,5
Yuan,王彝,江贯道长江图,霜后洞庭浅，崖枯不见苔。朔鸿南岳去，千岭一猿哀。楚俗依稀在，吴帆浩荡回。平生此离抱，偏向画中开。,4
Ming,王云凤,晚步天津,山光翠叠老龙鳞，故国遗墟草自新。世事尽随伊阙水，行人独踏汉宫尘。北邙高冢元无主，金谷残花不系春。却恐杜鹃今再至，天津桥上客伤神。,5
Ming,文林,永嘉县斋怀沈石田,自古清晖地，分官得永嘉。秋深热后雨，霜薄树犹花。到海江流尽，带山城郭斜。乘船看脩竹，疑是到君家。,5
Qing,王思训,七月七日登盘龙山莲峰阁,铁骑金戈失翠丘，谁家笑语在针楼。浮云身世三年泪，落日关河百战秋。天外不来青鸟使，沼边空忆赤龙游。欲消旅恨凭香阁，一水盈盈隔女牛。,6
Yuan,王惟一,西江月,得一金丹事毕，休寻白虎青龙。泥文执象理难通。妙处非铅非汞。温养身心不动，满怀和气春风。顿然罔念又无功。还藉黄婆提董。,4
Qing,六十七,赠泰记室①,论天学士自渊流，才品分明是少游。宪署延宾居上榻，澄台草檄借前筹。新词残月垂杨岸，雅度春风杜若洲。我赏烟光饶有兴，何妨促席会南楼。,6
Qing,丁惠康,其二,此去风云方百变，侧身天地更何之。行吟芳草无归路，倚遍银瓶系所思。最有温柔馨一握，是它幽怨乱千丝。辘轳永夕烦怀抱，讵独西风黯别离？,6
Ming,王以悟,辛卯守岁忆云浦师（用杜韵）,爆竹更谁家，短檠对落花。香氛埋石鼎，歌响应昏鸦。蓟北寒风细，洛西霁影斜。人生各有事，独我思无涯。,5
Yuan,周溥,和西湖竹枝词,西湖西畔上清家，美人有如绿萼华。七星道冠拜星斗，万一琼台乘紫霞。,4
NanBei,魏收,棹歌行,雪溜添春浦，花水足新流。桃发武陵岸，柳拂武昌楼。,1
Yuan,宋褧,崇天门即事,久缀鹓班底，逶迤晓思迟。偶因迎册处，却忆唱名时。御水流故道，宫花换旧枝。自惭无补报，四十鬓先衰。,4
Tang,王起,和周侍郎见寄①,贡院离来二十霜，谁知更忝主文场。杨叶纵能穿旧的，桂枝何必爱新香。九重每忆同仙禁，六义初吟得夜光。莫道相知不相见，莲峰之下欲徵黄。,2
Qing,于齐庆,笼鸟却寄关中友人,一落樊笼不自由，嘤鸣无复旧同俦。印留白云空陈迹，梦入青云悔壮游。比翼早辞帘幕去，失身岂为稻粱谋。最怜风雨漂摇后，索母孤雏语磔辀。,6
NanBei,袁淑,登宣城郡诗,怅焉讯旧老，兹前乃楚居。十代阙州记，百祀绝方书。,1
Song,方凤,西鹿田寺听雨,禅栖投倦客，山雨起更阑。窗叶散幽响，石林生峭寒。洞深犹暗瀑，江远忽飞湍。想像云萝外，应宜晓色看。,3
Song,王十朋,过天台,目逆神仙路，丹成未暇跻。雪深封佛垄，云暗锁桃溪。流水无还有，乱山高复低。欲寻刘阮洞，归路恐成迷。,3
Yuan,仇远,丁未元日,花甲喜循环，风霜变老颜。閒身留泮水，归梦满湖山。雪冻蝗应避，春暄雁欲还。桃符随手写，祸福不相关。,4
Qing,孔毓玑,其七,行行耒憩洗心亭，楹外仙人迹已冥。啼为尘心洗难尽，特留滴乳注空青。,6
Song,古汴高士,楚山春晓,雾散云收宿雨乾，秦桃落尽晓风寒。晴山四望天开画，啼鸟一声人倚栏。,3
Ming,卞季良,杜门赠阳谷,物华随节改，诗思与年深。巢燕偏依栋，啼莺政满林。琴书閒不厌，花木静相寻。却笑驰名者，奔忙力未任。,5
Yuan,汪士深,登敬亭西峰得云字,天秋敬亭碧，步随高士群。幽蹊入远谷，丹梯造浮云。良辰景澄旷，环瞻渺无垠。天际淮岫列，林杪川流分。山水岂不佳，尘世何纷纷。我行得先觉，意会同一欣。华觞献甘醴，黄花泛清芬。题名寄岩石，咏归当夕曛。,4
Ming,王伯稠,听沈二弹北曲,燕歌撩乱夜弦鸣，诉尽青楼恨别情。四十年前明月夜，梦回曾听断肠声。,5
Ming,王寅,箭月歌,谁剪海犀革，一尺如月圆。锦绦挂东壁，时或生紫烟。上画胡奴驰铁骑，白草经霜枯满地。貂袄回头臂两弓，远望双飞皂雕至。此物怀当弱冠年，高插庐子城东边。射罢周瑜冢头坐，常浇绿酒呼重泉。抱书十度金陵走，丈夫蹭蹬终不偶。没羽徒夸射虎人，毛锥负却穿杨手。摩挲此物敝埃尘，感慨从前一怆神。道旁裋褐成衰丑，谁识飞扬跋扈人。,5
Tang,司马扎,江上秋夕,茂陵归路绝，谁念此淹留。极目月沈浦，苦吟霜满舟。孤猿啼后夜，久客病高秋。欲寄乡关恨，寒江无北流。,2
NanBei,阮卓,赋得莲下游鱼诗,春色映澄陂，涵泳且相随。未上龙门路，聊戏芙蓉池。触浪莲香动，乘流叶影披。相忘自有乐，庄惠岂能知。,1
Song,文天祥士友,送文安抚出师,出师自古尚张皇，何况长江恣扰攘。闻道义旗离漕口，已驱北骑走池阳。先将十万来迎敌，最好诸军自裹粮。说与无知饶舌者，文魁元不是猖狂。,3
Yuan,周密,秋霖,久客惊秋老，愁闻积日霖。巷泥妨马足，庭草聚蛩声。俸薄欲饥死，诗清太瘦生。未能忘禄养，作赋愧閒情。,4
Tang,王棨,三峡闻猿,扁舟登楚峡，孤棹下巫云。正值三声断，仍教五夜闻。凄凄流洞壑，杳杳透烟氛。滟滪秋归尽，阳台曙欲分。何人悲失计，几度恨离群。听后盈巾泪，家山接海濆。,2
Ming,王鼎,送刘时雍致仕归,汲黯忠良正著声，讵因私计动心旌。东山松菊浑无恙，北阙恩波浩荡明。潞水扁舟函带玉，岳阳高阁挂冠缨。遥知旧隐生辉处，草木因君亦得名。,5
Tang,天宝宫人,题洛苑梧叶上①,旧宠悲秋扇，新恩寄早春。聊题一片叶，将寄接流人。,2
WeiJin,陶潜,其三 神释,大钧无私力，万理自森著。人为三才中，岂不以我故！与君虽异物，生而相依附。结托既喜同，安得不相语！三皇大圣人，今复在何处？彭祖寿永年，欲留不得住。老少同一死，贤愚无复数。日醉或能忘，将非促龄具？立善常所欣，谁当为汝誉？甚念伤吾生，正宜委运去。纵浪大化中，不喜亦不惧。应尽便须尽，无复独多虑。,0
Tang,毛文锡,其二,双双蝶翅涂铅粉，咂花心。绮窗绣户飞来稳，画堂阴。二三月，爱随风絮，伴落花，来拂衣襟。更剪轻罗片，傅黄金。,2
Qing,王鼎,峡中闻猿,塞鸿飞不度衡阳，哀峡猿啼秋夜长。便是居人听不得，扁舟何况是他乡。,6
NanBei,阳休之,赠马子结兄弟诗,三马俱白眉。,1
NanBei,王融,同沈右率诸公赋鼓吹曲二首① 其一 巫山高,想象巫山高，薄暮阳台曲。烟霞乍舒卷，蘅芳时断续。彼美如可期，寤言纷在瞩。怃然坐相思，秋风下庭绿。,1
Tang,僧恒超,辞郡守李公恩命,虚著褐衣老，浮杯道不成。誓传经论死，不染利名生。厌树遮山色，怜窗向月明。他时随范蠡，一棹五湖清。,2
Ming,王泽,竹枝青鸟,阿母瑶池信不通，茂林松柏老秋风。野池春雨丛篁绿，青鸟犹来认故宫。,5
Song,王观国,题北岩院,云岩乱石漱寒泉，通夕泉声到枕边。宛似昔年严濑口，五更风雨宿溪船。,3
Qing,王贞仪,满江红 过平原县东门，谒颜鲁公祠,残照城东，风急处、暮笳声咽。正卸毂、平原祠外，前行瞻谒。作郡回思天宝日，九重乐极金瓯缺。蓦然闻鼙鼓，起渔阳，霓裳歇。卫弹邑，千秋节。争坐位，千金贴。只拒降斩使，是何忠烈。犹有祠堂传俎豆，更存心迹书碑碣。羡双双姓字，弟兄香，常山舌。,6
WeiJin,朱德才,赠傅氏（当作祗）诗,猗猗彼君子，逍遥集华堂。高谕呈玄妙，弹笔播文章。,0
Ming,方蕖,江行,越江兰桨晓春移，宿雨初收水满堤。处处引童耘旧陇，家家牵犊试新犁。桃花带晕红犹浅，柳叶拖金绿未齐。客路正愁行不尽，玉莎丛里鹧鸪啼。,5
Ming,王文钦,瞻衮八章,依依瞻衮，陟彼荒陬。慕公生平，文行俱优。守庐祥应，紫芝白鸠。入相玄宗，汲引名流。慨公忠孝，独步谁俦。（一章）翘翘瞻衮，夙慕名公。道侔伊吕，科第声隆。轻缣素练，词翰之宗。嘉猷入告，大节孤忠。江南首相，发轫谁同。（二章）亭亭瞻衮，于彼云端。衮绣辉煌，威仪伟观。饶彼良工，莫状心丹。惟岭之松，挺挺岁寒。公之节操，可以等看。（三章）遥遥瞻衮，于彼高冈。衮衣何在，惟德之香。凿山通粤，松荫道傍。公之德教，华夷肃将。矧公乡人，谁不齐庄。（四章）赫赫瞻衮，于彼山巅。衮衣章甫，称我乡贤。风度峭直，望之凛然。述古兴衰，金鉴一编。羯胡之乱，明炳几先。（五章）明明瞻衮，溯想斯人。斯人已矣，风声日新。在唐风采，屡见批鳞。谁令相业，弗究四春。公出甫入，治乱攸分。（六章）迟迟瞻衮，百世垂休。开元相业，黼黻皇猷。献忠忤旨，肆谪荆州。鸿飞邈矣，芳声悠悠。宸思遗直，赉祭家丘。（七章）肃肃瞻衮，载拜祠前。公如有见，令闻千年。光前振后，世德绵延。卿士大夫，薰公之贤。逸驾迥矣，缅想茫然。（八章）,5
Tang,毛熙震,其二,花榭香红烟景迷，满庭芳草绿萋萋，金铺闲掩绣帘低。紫燕一双娇语碎，翠屏十二晚峰齐，梦魂销散醉空闺。,2
NanBei,王韶之,其四,九功既歌，六代惟时。被德在乐，宣道以诗。穆矣大和，品物咸熙。庆积自远，告成在兹。,1
Ming,叶子奇,隐居,苍石红泉少隐家，牵牛延蔓绕篱笆。不知满径秋多少，凉露西风淡泊花。,5
Song,方惟深,渔父,一叶生涯逐浪流，悠悠生事共萍浮。蓑披残雪湘江晚，钩拂红尘渭水秋。买酒解衣杨柳岸，得鱼吹火荻芦洲。兴阑却返扁舟去，半掩柴门古渡头。,3
Tang,于武陵,东门路,东门车马路，此路在浮沈。白日若不落，红尘应更深。从来名利地，皆起是非心。所以青青草，年年生汉阴。,2
Yuan,范致大,送张吴县之官嘉定分题赋得石湖,范公如贺监，吴越似同风。一曲君王赐，千年霸业空。萧条湖水碧，淩乱藕花红。相送青山暮，孤帆没断鸿。,4
Ming,方应选,建溪放舟,日羡乘山好，山间复鼓舷。飞流穿石罅，绝壁与云连。望断浑无路，行来别有天。兹游安可纪，应向画中传。,5
Tang,李绛,和裴相国荅张秘书赠马诗,高才名价欲凌云，上驷光华远赠君。念旧露垂丞相简，感知星动客卿文。纵横逸气宁称力，驰骋长途定出群。伏枥莫令空度岁，黄金结束取功勋。,2
Ming,公鼐,子夜夏歌二首 其一,驰辉入朱明，汤风庭中满。欢情如敲冰，易消复易断。,5
Ming,叶颙,小儿士廉赋碧桃胡蝶二诗呈改为赋唐律示之 其一,王母下瑶台，琼花溢路栽。似嫌红粉俗，长傍白云开。玉质风前舞，天香月下来。刘郎犹未识，蜂蝶莫惊猜。,5
Yuan,照禅师,题玉山佳处,玉山青青青若莲，山中楼阁白云连。采药相从赤松子，吹箫时约紫霞仙。鲛人献宝珠盈斗，石壁题诗笔似椽。相去地无三十里，会须骑马草堂前。,4
Ming,王润,闺梦 其一,烧残银烛绣房深，帘外春寒入翠衾。梦里不知离别后，笑援双带结同心。,5
Ming,方蕖,秋夜,星横碧落雁初归，徙倚虚庭入望时。声断紫箫花底凤，露寒丹桂月中枝。病添司马金茎渴，梦觉庄周玉蝶迟。孤剑十年犹是客，半生双鬓易成丝。,5
Ming,王士性,其二,种竹移花欲满庭，高斋雨过万山青。怪来无事销长日，起向松根斸茯苓。,5
Qing,九岩中达,题佚 其一,鸡林官使两三人，初上此山时小春。梵刹鸣钟近素月，深宫镂玉绝黄尘。朝乌东照群霾解，天马西来异国珍。累代威名喧宇宙，阴阳不测一灵神。,6
Ming,王珙,溪桥晚步,日日阴云思寂寥，偶因新霁过溪桥。不知门巷春多少，柳外一声婆饼焦。,5
Qing,丁㷆,云龙山真武宫,马蹄蹀躞绕青郊，杰构新看辟草茅。绛阙平临天北极，丹楼高瞰日南交。山深地隐龙蛇气，松老云封鹳鹤巢。安得栖真同羽客，蓑瓢长此挂林梢。,6
Song,倭倭才,落笔峒,峭壁凌空望渺微，层层烟锁雾云衣。深山古木高千丈，怪石青苔绕四围。空有石衔仙骨在，想应人逐彩鸾飞。洞中仙子今何往，欲上雕鞍不忍归。,3
NanBei,刘义庆,山鸡赋,形凤婉而鹄跱，羽兖蔚而缃晖。临渌湍而映藻，傍青崖而妍飞。不隐耀而贻累，倏见屈于虞机。,1
Ming,王元俸,其十二,数亩池塘近杜陵，西岩一室映疏藤。水声入夜静堪听，山色逢秋始可登。松下恋巢寒雨鹤，溪边扫叶夕阳僧。尘冠却挂知閒事，移住中峰再上层。,5
Song,王月浦,荷花,雨馀无事倚阑干，媚水荷花粉未乾。十万琼珠天不惜，绿盘擎出与人看。,3
WeiJin,云林右英夫人,诗二十五首 其一 右英吟,寓言必可用，不用是无情。焉得驾欻迹，寻此空中灵。微音良有旨，当用慎勿轻。事事应神机，保尔见太平。,0
Ming,包节,门联,兄进士，弟进士，一天雨露；南御史，北御史，两地风霜。,5
Song,王汝舟,芦花,琵琶亭前夜泊舟，荻花瑟瑟风飕飕。浔阳夜静月如昼，琵琶寂寞江空流。,3
Yuan,王东,明月楼次王碧虚韵,王子吹笙醉未休，绝怜夜半思真游。河流横绝三千里，月色斜分十二楼。湘浦春回修竹暗，平山梦断晓云稠。婵娟不似当年貌，门掩西风紫桂秋。,4
Ming,卞锡,晓舟即事,野寺侵云出，千家草色匀。晚风吹浪白，夜雨湿苔新。去雁声何急，当楼鼓尚频。回看烟树合，残月下城闉。,5
Yuan,释良琦,娄江西门夜泊明日将归省有怀吴水西,良夜维舟次，题诗最忆君。微钟花外度，清笛月中闻。灯报庭闱喜，杯从故旧分。西城驻马日，还与入山云。,4
Ming,王祟古,藐姑射山水亭,太古名传姑射山，琼宫仙宇隔尘寰。澄潭漭沆蛟龙窟，秀岭逶迤虎豹关。树色晴连山色好，鸟声幽并水声闲。坐来苍翠清人骨，思向山灵一扣玄。,5
Qing,王钧,春柳,含烟摇曳水西头，青眼才开惯惹愁。别恨丝丝消不得，断肠人倚夕阳楼。,6
Qing,王又曾,晓雪,窗户惊飘瞥，林园皓已盈。遥峰割轻素，宿火陷微明。市远停人迹，云荒得雁声。因之稻粱念，并忆笠蓑清。,6
Ming,王佐,百仞滩,策马东门道，寻芳百仞滩。白翻波底石，青点海中峦。对局临流水，浮杯下急湍。公馀此乘兴，随意倚岩看。,5
Song,仇远,移床诗,莞簟轻轻卷，藤床故故移。暑尘无避处，客舍有凉时。开帐迎风易，钩帘看雨宜。绿阴更清绝，旧竹长新枝。,3
Tang,僧玄泰,临化偈 其一,今年六十五，四大将离主。其道自玄玄，个中无佛祖。,2
Ming,王泽,寄友人,我本东海人，家住东海头。自从丱角时，便向西州游。迩来西游十九载，夜夜思归梦东海。此身厌逐戎马间，落魄惟存壮心在。今年始欲向东还，便将归老天台山。相随仙人养鸡犬，笑弄绿水桃花间。况闻溪上桃已熟，仙女婵娟面如玉。春风绾结双绿鬟，舞腰解按山乡曲。去年群仙遥见招，谓予自是王子乔。山中何尝识酒禁，日日烂醉吹璚箫。昨日才经四明道，故人相见惊绝倒。间关万死得生还，颜色还同旧时好。忽闻天吴落海隅，到海要拾明月珠。大风三日撼天黑，海底吹折红珊瑚。洪涛如山老蛟怒，白日江皋塞烟雾。仙山咫尺不得归，目送冥冥塞鸿去。棹舟惆怅却西回，侧望仙山心欲摧。空怀帝子芙蓉阙，遥望中天雨玉台。愁来昏昏枕书睡，呼酒狂歌不成醉。丈夫出处真可怜，往往长遭不如意。作书为谢丹霞仙，金堂石室无清缘。有心未罢秋来约，更待秋风海月圆。,5
Song,王岩,山中有所思,零零夜雨渍愁根，触物伤离好断魂。莫怪杜鹃飞去尽，紫微花里有啼猿。,3
Qing,方达圣,鲫潭霁月,霁月浮光照，龙潭夜气清。珠华涵止水，璧影濯流英。野阔群峰隐，波恬两岸平。渔灯红照处，短笛弄新声。,6
Qing,王又曾,酬吴与茅丈湘客不嫁惜娉婷之作 其一,十七八媌娥，芳心系女萝。高梳一尺髻，自画双尖蛾。洛浦琼为佩，卢家燕并窝。寄声诸姊妹，可奈小姑何。,6
Tang,僧子兰,诫贪,多求待心足，未足旋倾覆。明知贪者心，求荣不求辱。,2
Ming,尤侗,由君山入黄山,君山行尽是黄山，山脊中分大石湾。帆影忽来千树里，江声若出万峰间。水云自起羁愁合，野鸟高飞客思闲。临去尚劳回首望，美人日暮绾湘鬟。,5
Ming,王屋,题黄大痴横幅山水,绝壁长松倒影低，寺门残日响回溪。老身意想如曾到，八月虞山拂水西。,5
Ming,王翰,送张子方之江西掾史,自脱京华服，知君叹索居。海隅清宦在，天上故人疏。挂壁空长剑，探囊得素书。更陪骢马去，西望复何如。,5
Ming,王铎,菊潭纂《峨嵋山纪》览之作十首（夜书无墨之嘉） 其一,三峨称绝险，大略势孤生。南极星辰细，中华水木平。仙飙空外起，海鹤夜间声。何日幽栖遂，山潮与结盟。,5
WeiJin,傅玄,前有一樽酒行,置酒结此会，主人起行觞。玉樽两楹间，丝理东西厢。舞袖一何妙，变化穷万方。宾主齐德量，欣欣乐未央。同享千年寿，朋来会此堂。,0
Yuan,王恽,其二,西北烽烟静，东南海祲清。太平元有象，帝世见馀祯。忾敌无多杀，推恩屡减轻。公堂歌舞处，瑞气正凝平。,4
Tang,不详,石瓮寺灯魅诗① 其三,烟灭石楼空，悠悠永夜中。虚心怯秋雨，艳质畏飘风。向壁残花碎，侵阶坠叶红。还如失群鹤，饮恨在雕笼。,2
Ming,王谊,春思,山映帘栊水映窗，浣纱人在苎萝江。年年三月梨花雨，门掩东风燕子双。,5
Ming,释大持,出郭,出郭未半里，满船青载山。岸危不长树，沙乱欲无湾。直路云梢去，斜阳樵背还。已知箬下水，清可鉴吾颜。,5
Yuan,李简,秋兴,黄落山川秋气高，一声白雁过江皋。西风芳箧收团扇，凉月重帘落剪刀。倦志巳孤红叱拨，牵情何事紫檀槽。吴霜易点青青鬓，莫道当年记得牢。,4
Qing,方玉润,登五华山望昆明池,偶觇井宿到昆华，金碧光中望眼赊。西去涛声奔迅马，北来山势走长蛇。连云台殿悲梁土，落日旌旗想汉家。客里登临多感慨，武侯祠树乱栖鸦。,6
WeiJin,扬元凤,赋,三重五品，商溪𣘤里。,0
NanBei,王氏（卫敬瑜妻）,连理诗,墓前一株柏，连根复并枝。妾心能感木，颓城可足奇。,1
Ming,王绂,病中雨夜二首 其一,不眠孤烛在，风雨送凄凉。病骨秋加瘦，羁愁夜并长。自应强饮食，谁复问衣裳。蟋蟀如相念，时来啼近床。,5
Yuan,贝琼,夜坐,黄昏畏虎出，须使户常关。乌雀林间噪，渔樵海上还。云深骠骑庙，月照凤皇山。丧乱吾何适，飘飘独厚颜。,4
Qing,方京,示长媳杨珊珊,十年为妇《蓼莪》馀，疏水家风乐自如。宛似举场勤苦士，妆成惟对古人书。,6
Ming,王野,山中隐者,野老自童稚，看君只旧容。清猿同啸月，玄鹤共巢松。灵药登岸采，神书裂壁逢。相寻不失路，仙鹿有行踪。,5
Tang,何承裕,戏为举子对句①,晓来犬吠张三妇，日暮猿啼吕四妻。,2
Ming,王宾,孙武墓,行兵无敌显当年，有墓于今是野田。八十馀篇书在昔，流传惟有十三篇。,5
Yuan,汪斌,经故郊台,厌烦寻路僻，偶尔入荒村。古礼存遗迹，圜丘俨至尊。松风悲阒寂，江月照黄昏。馀恨无今古，行人欲断魂。,4
Tang,李咸,奉和九日幸临渭亭登高应制得直字,重阳乘令序，四野开晴色。日月数初并，乾坤圣登极。菊黄迎酒泛，松翠凌霜直。游海难为深，负山徒倦力。,2
Yuan,吴讷,昱关行,昱关铁骑争驰突，白羽红翎送金镝。可怜五岭之中间，朽骨茫茫照寒日。贼徒散走东南回，却倚黄连足坚壁。四面长围筑已成，炮架崔巍向城立。自知九死不一生，犹捲朱旗战原隰。君不见韩将军，陷阵常呼万人敌，我当从之斩妖贼。,4
Yuan,方回,五月十一日早问政山房三首 其一,道士携壶酒，相迎劝瓦卮。野葩芳杖屦，林霭润须眉。自说夜频醉，不知朝有饥。问曾辟谷否，擘树嚼松芝。,4
Ming,王立道,送陈守之任沂州（郯城今沂属邑）,馀春随五马，千里去长安。羡子成刀梦，从人问鸟官。花迎新佩绶，草长古雩坛。政美偏多暇，言追点尔欢。,5
Tang,王昌龄,胡笳曲,城南虏已合，一夜几重围。自有金笳引，能沾出塞衣。听临关月苦，清入海风微。三奏高楼晓，胡人掩涕归。,2
Ming,史谨,出巫峡,历险下中流，非同雪夜舟。滩声两岸石，枫叶万家秋。云雨襄王梦，江山宋玉愁。一时经数驿，几日到神州。,5
NanBei,谢庄,和元日雪花应诏诗,从候昭神世，息燧应颂道。玄化尽天秘，凝功毕地宝。笙镛流七始，玉帛承三造。委霰下璇蕤，叠雪翻琼藻。积曙境宇明，联萼千里杲。掩映顺云悬，摇裔从风扫。发贶烛侄前，腾瑞光图表。泽厚见身末，恩逾悟生眇。竦诚岱驾肃，侧志梁銮矫。,1
Ming,王应华,山房春事,春深春事懒，春暖换春衣。三径词人过，名园春色归。风生花暗落，雨后果初肥。只恐红尘到，呼童日掩扉。,5
Song,元绛,戊戌清明在吴去春阅武于河朔今被召参贰大农悦然有感,前载赏花乡国中，三行粉面绮罗红。去看持斧边城下，十万军声鼓吹雄。每岁春辉长忽忽，此时朝骑又匆匆。却将半暗尘沙眼，去看东都御柳风。,3
Ming,王叔承,席上陈稚登抱幼弟桂郎向余看月,陈郎谐父执，往往诵余诗。抱弟灯前舞，调人学语时。笑看明月桂，知是宁馨儿。若有羊家练，淋漓醉墨遗。,5
NanBei,宗懔,早春诗,昨暝春风起，今朝春气来。莺鸣一两啭，花树数重开。散粉成初蝶，剪彩作新梅。游客伤千里，无暇上高台。,1
Tang,王建,贫居,眼底贫家计，多时总莫嫌。蠹生腾药纸，字暗换书签。避雨拾黄叶，遮风下黑帘。近来身不健，时就六壬占。,2
Yuan,李集,奉寄京华故旧,旧业汉阴洲，新居即上流。避人常抱病，携幼日消忧。已老风尘际，还惊草木秋。相思二三子，西望路悠悠。,4
Ming,文嘉,与友人钓鱼,旷野烦襟豁，青天素月流。不因同二阮，那复此奇游。磐石偶余契，丝纶亦漫投。平生钓竿兴，随地可销忧。,5
Ming,王佑,浔州司中,青山积翠压城头，四月高堂气似秋。藤峡西连猺洞险，牂江下合郁林流。茅茨绕郭炊烟起，榕叶盈庭宿雨收。頫首历阶双拜跪，安南贡使入中州。,5
WeiJin,傅咸,赠崔伏二郎诗,英妙之选。二生之授。颙颙两城。欢德之茂。君子所居。九夷非陋。无狭百里。而不垂覆。人之好我。赠我清诗。无法我周行。心与道期。诚发自中。义形于辞。古人辞谠。岂不尔思。,0
Song,方逢辰,和刘府判（名夔，相人）,英雄牢落谷音空，敦薄犹存柳下风。善政有声闻六邑，病躯无自谒千峰。乾坤许大心知少，道义相交我辈同。珍重瑰章何以报，烟云留护峡山松。,3
Yuan,尚仲贤,青哥儿,呀。据着你英雄英雄慷慨。堪定那社稷社稷兴衰。凭着你文武双全将相才。则要你扫荡云霾。肃靖尘埃。将勇兵乖。那其间挂印悬牌。便将你一日转千阶。非优待。,4
Yuan,周老山,其二,宇宙由来历几秋，盛寒偏在五更头。后来谁有天津耳，每到斜阳怕上楼。,4
Yuan,艾性夫,雪尽,雪尽孤峰瘦，家贫老梦寒。春鞭双影动，岁节五更残。努力三餐饭，滋身九转丹。时危从道丧，不敢弃儒冠。,4
Yuan,宋沂,题听秋轩,憀慄夫何如，幽斋致虚极。相看数竿竹，更觉万籁寂。颢景逾清旷，天宇弥寥泬。凉飔发金奏，繁露漙玉滴。高梧庭鹤唳，衰蕙候虫唧。愿言凝耳韵，端居以游息。,4
Tang,牛凤及,奉和受图温洛应制,八神扶玉辇，六羽警瑶溪。戒道伊川北，通津涧水西。御图开洛匮，刻石与天齐。瑞日波中上，仙禽雾里低。微臣矫羽翮，抃舞接鸾鹥。,2
NanBei,柳恽,赠吴均诗三首 其一,寒云晦沧洲，奔潮溢南浦。相思白露亭，永望秋风渚。心知别路长，谁谓若燕楚。关候日辽绝，如何附行旅。愿作野飞鸟，飘然自轻举。,1
Qing,王庭,雨,疏林小雨日霏霏，尽处烟深断翠微。湿鸟漫随风去重，残花自怪蝶来稀。当窗蛛织看成网，侵几苔生渐作衣。十载琴书摇落后，不嫌老病久相违。,6
Qing,王士禛,寄董樵,闻卜昆嵛宅，栖迟岁几更。人烟分蜃影，海峤出秋晴。岛屋闲垂钓，山田晚罢耕。多君离乱日，白社独逃名。,6
Qing,王守正,黄鹤楼玩月歌,黄鹄山头高硉矹，黄鹤楼头尤崷崒。楼头秋夜寂不喧，碧空高挂一轮月。乘兴来游静领之，皎如水镜悬贝阙。旁无浮云三五点，中有桂花影突兀。月白晴烟横大江，月明山壁森见骨。江月白兮渔火青，山月明兮鹊声发。倚栏惟有清风生，当年长笛吹已歇。兴酣摇笔饮且歌，淩虚一啸神仙窟。,6
Yuan,白朴,木兰花慢,忆元龙湖海，樽俎地、笑谈间。尽画烛寒烧，红螺细捲，沈醉更阑。西风数声笳鼓，怅匡庐、山下送征鞍。秋水蘋花渐老，晓霜枫叶初丹。滕王高阁倚江干。极目楚天间。想画栋朱帘，朝云南浦，暮雨西山。天涯倦游司马，更几时、携手一凭栏。别后相思何处，月明千里乡关。,4
Tang,王睿,松,寒松耸拔倚苍岑，绿叶扶疏自结阴。丁固梦时还有意，秦王封日岂无心。常将正节栖孤鹤，不遣高枝宿众禽。好是特凋群木后，护霜凌雪翠踰深。,2
Qing,王材任,和李梅谷选君赠别韵,去岁乘轺出井陉，今朝策蹇返江宁。须沾巴雪添新白，鬓点吴霜失旧青。旅梦都迷南北路，归程细数短长亭。从今不复看除目，手把神农《耒耜经》。,6
Qing,允祉,其二,时迈乘阳辇路遥，宸游非为物华饶。河沈璧马波涛静，诏下金鸡贯索消。万国冠裳迎圣禹，四方云日觐神尧。篇章训诰皆师古，徒解敷词笑六朝。,6
Qing,方中发,都官山,桐乡梅主簿，永叔独深知。官冷醉何碍，诗工穷不辞。元音动郊庙，断句落蛮夷。竟使宣城郡，家声百世垂。,6
Ming,王瑛,其二,黑山东下水如潮，晓傍祠门绾玉镳。野老尚能陈往事，秋襟何啻挹奇标。河丘勋迹晴空丽，洛社耆英故国遥。秀野囗中神注里，欲凭江雁寓芳谣。,5
Tang,李叔卿,芳树,春看玫瑰树，西邻即宋家。门深重暗叶，墙近度飞花。影拂桃阴浅，香传李径斜。靓妆愁日暮，流涕向窗纱。,2
Ming,王伯稠,清明日风雨过士登斋中小饮得花字,清明萧瑟送春华，短屐欣过仲蔚家。小语轻寒来燕子，半含微雨出桃花。蝶飞幻梦何须较，蚁尽深杯可再赊。浇却北邙坟草湿，白杨愁鬼哭烟沙。,5
Song,孔武仲,筠州张氏追远堂,惨淡佳城侧，穹隆百尺堂。岁时如过隙，松柏已成行。玉笋登盘美，琼醅入奠香。英灵似明月，时到此山傍。,3
Ming,史鉴,憩奉慈庵,松头孤鹤下，石罅乱泉鸣。入坞疑无路，逢山屡问名。客行忘远近，僧老废将迎。一笑出门去，五湖风浪生。,5
Ming,王达,题瓶梅,孤山堂下玉层层，几度寻君策瘦藤。折得一枝香满榻，半窗斜月带残冰。,5
Yuan,僧伏,留题云岩寺,阖闾陵谷是兹山，往往游人不厌看。草长荒丘曾虎踞，藤牵古木作龙蟠。七层窣堵穿云破，百尺辘轳翻水寒。今古入吟无限意，海天秋色满阑干。,4
Tang,于逖,野外行,老病无乐事，岁秋悲更长。穷郊日萧索，生意已苍黄。小弟发亦白，两男俱不强。有才且未达，况我非贤良。幸以朽钝姿，野外老风霜。寒鸦噪晚景，乔木思故乡。魏人宅蓬池，结网伫鳣鲂。水清鱼不来，岁暮空徬徨。,2
Ming,王衡,其二,蕊气通香象，花光接苑墙。轻霞薄春浪，舞雪受初旸。醉面频生晕，新姿未解妆。好将门外柳，吹入两三行。,5
Yuan,周崇厚,竹深处诗,知君雅性恒爱竹，几年封植当华屋。此君结根羡得所，风雨年年长苍玉。绿阴满地荫阶墀，拂云香叶何参差。万竿总含霜雪操，数亩尽带潇湘姿。芸窗昼启无俗客，秀色时能映缃帙。猗猗堪比卫武贤，青青差拟王猷宅。我来蓟北正天寒，雪中无处寻琅玕。坐想君家最深处，便拟敲门试一看。,4
Tang,李适,九日绝句,禁苑秋来爽气多，昆明风动起沧波。中流箫鼓诚堪赏，讵假横汾发棹歌。,2
Tang,牛殳,方响歌,乐中何乐偏堪赏，无过夜深听方响。缓击急击曲未终，暴雨飘飘生坐上。铿铿铛铛寒重重，盘涡蹙派鸣蛟龙。高楼漏滴金壶水，碎电打著山寺钟。又似公卿入朝去，环佩鸣玉长街路。忽然碎打入破声，石崇推倒珊瑚树。长短参差十六片，敲击宫商无不遍。此乐不教外人闻，寻常只向堂前宴。,2
Song,尤袤,次韵德翁苦雨,十年江国水如淫，怕见三秋雨作霖。可念田家妨卒岁，须烦风伯荡层阴。禾头昨夜忧生耳，木德何时却守心。兀坐书窗诗作祟，寒虫呜咽伴愁吟。,3
Tang,江全铭,还故居,路入丰溪上，超然绝世氛。懒寻书作伴，长与鹤为群。千虑净如水，一身閒似云。梅花领幽赏，疏雪隔帘分。,2
Qing,尤澹仙,梦母,肠断慈亲却早违，伶仃弱质痛何依。那堪梦里相逢处，犹道儿寒合著衣。,6
Yuan,白珽,春日田园杂兴①,雨后散幽步，村村社鼓鸣。阴晴虽不定，天地自分明。柳处风无力，蛙时水有声。几朝寒食近，吾事及躬耕。,4
Tang,于濆,古征战,高峰凌青冥，深穴万丈坑。皇天自山谷，焉得人心平。齐鲁足兵甲，燕赵多娉婷。仍闻丽水中，日日黄金生。苟非夷齐心，岂得无战争。,2
Yuan,丁复,其二十,云楼朝吐蜃，雪屋夜翻涛。荡薄渊人怒，凭陵海客豪。盛时瞻北阙，往事感东曹。喜有鲈鱼鲙，朝朝出网艚。,4
Yuan,邾经,题顾定之墨竹,虎头诸孙总痴绝，老安不痴乃用拙。忆在吴中写墨君，雪楮水缣每飘撇。妙处不减文湖州，同时更有柯丹丘。眼底只今无此客，使我悒悒怀风流。苍梧想见斑竹活，看画忽焉忧思豁。安得二老从之游，搔首凉风起天末。,4
Ming,文益成,直中立春,晓漏丁东斗柄斜，和风吹动玉皇家。御堤细柳催生嫩，禁苑寒梅欲放花。玉阙郁葱惹瑞气，金樽潋滟泛流霞。臣民共祝南山寿，蹈舞欢声溢四涯。,5
Qing,于云赞,溇澧亭联,天风荡空延万景；江水浮槛洗千忧。,6
Yuan,安熙,尊兄仲举父典教石州乡郡,纷纷世累苦相牵，抚事悲歌惜壮年。卜隐未成长往计，伤时空赋远游篇。林宗雅志伊谁识，张翰孤怀亦自贤。见说家山风物好，几时同倚暮云巅。,4
Tang,包何,寄杨侍御（一作包佶诗）,一官何幸得同时，十载无媒独见遗。今日不论腰下组，请君看取鬓边丝。,2
Yuan,李昱,十月农家,山坞孤村路，农家十月天。把茅遮旧屋，烧土作新田。瓶有储留粟，官无横索钱。举家虽不饱，随分过今年。,4
Yuan,述律杰,西洱河,洱水何雄壮，源流自邓川。两关龙首尾，九曲势蜿蜒。大理城池固，金汤铁石坚。四洲从古号，三岛至今传。罗阁凭巘崄，蒙人恃极边。要当兵十万，不数客三千。世祖亲征日，初还一统天。雨师清瘴疠，风伯扫氛烟。民物因蕃富，封疆近百年。点苍山色好，铭刻尚依然。,4
NanBei,柳恽,奉和竟陵王经刘瓛墓下诗,西河寂高业，北海望清尘。音徽谁与寄，尚德在伊人。遗文重昭晢，绝绪复纷纶。露华尚朝日，兰生无久春。芳猷动渊思，抚轼履高辰。山风起寒木，野雀乱秋榛。垄草时易宿，素轨邈难遵。,1
Ming,卞季良,独坐呈阳谷,高卧五六日，杜门无杂宾。溪山晴作画，花木雨生津。诗句还堪诵，樽醪自可亲。谁能觉来往，最好咏深春。,5
Yuan,周权,郭外,郭外人家少，渔村飏酒旗。江云低压树，沙竹细穿篱。地暖梅花早，天寒潮信迟。夕阳烟景外，倚杖立移时。,4
Song,□子发,锦石岩（淳祐壬子冬） 其一,巉巉怪石锦鲜明，不假人为自织成。频向水晶帘外立，泉声那更杂溪声。,3
Ming,文谦,次韵秋怀,命晋昔闻千矢赐，拜韩今见一军惊。地连赤县城中阻，水入黄河总未清。几茎素发殊方病，半幅乡书故国情。洛下伤时同贾谊，西都卖卜似君平。,5
Ming,方郑作,寒坐忆李献吉,雪花片片风吹过，书生破屋甘饥饿。去年瓮头新酒香，一尊两尊遥饷我。今年新酒巾未漉，瓮底坚冰椎不破。此时知子更愁思，拥被呻吟但僵卧。,5
Ming,叶封,初夏乐丛开公以诗见招屡期不果依韵酬简,落花随涧泻红泉，浓树和云覆绿烟。玉版可参惟一味，粒松能种合孤妍。将偷闲日因过院，见买清风不用钱。惆怅幽期频自失，胜情空忆古人贤。,5
NanBei,傅亮,征思赋,逢休萌之馀祐，托菲薄于末晖。既致戎于皇幄，亦被已于宰闱。伤鹈梁以载扬，咏《伐檀》而屡思。和风翕以首节，零雨郁而四洋。津云暖以合体，坟衍杳其无封。羡归飞之能矫，乐湍流之自东。想和銮之北徂，企云旗之西举。洒三川之积尘，廓二崤之重岨。觌高掌于华阳，聆鸣凤于洛浦。,1
Song,王随,其六,候馆虚窗晴月色，野桥疏树暮蝉声。,3
Yuan,李源道,赠刘宗道使安南,一介强于十万兵，秋风持节使清泠。可容赞普窥唐壤，要遣莎车拜汉庭。蜃吐瘴烟骊洞暗，鲸掀巨浪海云腥。元戎已办安边策，万古千秋汗简青。,4
Yuan,元好问,太室同希颜赋,壮矣崧维岳，盘盘上窈冥。中天瞻巨镇，元气有遗形。雨入秦川黑，云开楚岫青。鳌掀一柱在，万古压坤灵。,4
Ming,王阜,题林荣山水图,晴山高且閒，晴云淡而白。山似高人云作衣，人似门云着山色。山色青青常对门，溪居浑似武陵源。半潭林影花枝静，十里松声地籁喧。芝兰猗猗香满室，丽泽南来有滋益。青入湘帘山市春，凉生书案芸香夕。故人抱琴千里来，白日轩几无纤埃。悠悠远托知音赏，莫使衡门掩绿苔。,5
Ming,卞邦本,其四 盘桓台,有台天琢近砂峰，却与灵台气象同。若使渊明来见此，等闲何必抚孤松。,5
Song,王益,和梅公仪留题重光寺罗汉院赠宪上人,晓剃吟髭雪半零，海窗曾咒钵龙醒。蚤知西竺能持法，应笑南僧不会经。云气昼闲侵麈柄，藓痕春老上铜瓶。近来禅观都无语，手指馀花满寺庭。,3
Tang,宋璟,奉和御制璟与张说源乾曜同日上官命宴都堂赐诗应制①,丞相邦之重，非贤谅不居。老臣慵且惫，何德以当诸。厚秩先为忝，崇班复此除。太常陈礼乐，中掖降簪裾。圣酒山河润，仙文象纬舒。冒恩怀宠锡，陈力省空虚。郭隗惭无骏，冯谖愧有鱼。不知周勃者，荣幸定何如。,2
Yuan,宋褧,其二,天外山光近，峰颠海气吞。潮凭风作阵，云藉石为根。鸟重烟藏树，帆多水绕村。凭高暂诗酒，回首望脩门。,4
Tang,何据,镜花赋,金镜精宝兮珠秀华。台插珊瑚之树。钩垂菡萏之花。映若无质。循则有体。洞碧空其何际。湛清潭其绝底。鸾舞翮于曈昽。龙怒鳞于清泚。淮南王悬而玩之。东方朔见而称曰。此瑾瑜之荣。碝磩之英。负阴而内景冰澈。面阳而外景花明。惚兮恍。其中有象。杳兮冥。其中有精。尔乃遇妖閒之佚女。陶清爽之芳时。争捧鸳匣。临乎凤墀。既翻轮而隐。耀又飞花以生姿。如玉之明。如雪之皎。度翠壁以星落。薄承尘而霜皛。拂高淩深。缘隙入奥。乍灭没而在空。遂迷失其所造。徒美夫不根不蒂。扈扈煌煌。若汉皋灵媛解仙佩。洛川神女献明珰。似珠水之皎皎。日月之相望。芒角璀错。罔两摇扬。至用在无兮。抟之不得。极虚为有兮。应而不藏。淮南王曰。旨哉大夫之体物也。,2
Tang,僧皎然,酬崔侍御见赠,买得东山后，逢君小隐时。五湖游不厌，柏署迹如遗。市隐何妨道，禅栖不废诗。与君为此说，长破小乘疑。,2
Song,文彦博,无题,西陵何限柏，一一胜瑶华。几纵青丝骑，多逢油壁车。香囊犹未致，春带已成赊。莫作云间月，愿亲梁上霞。,3
Tang,僧子兰,登楼忆友,物象远濛濛，周回极望中。带烟千井树，和磬一楼风。月色寒沈地，波声夜飏空。登临无限趣，恨不与君同。,2
Ming,王韦,问柳,为问故园柳，春光几许深。未忘攀折处，犹带别离心。疏雨一川暝，轻烟两岸沉。主人归未得，惆怅五株吟。,5
Tang,王适,江滨梅,忽见寒梅树，开花汉水滨。不知春色早，疑是弄珠人。,2
WeiJin,刘劭,其四,神钲发声。,0
Ming,释士墨,江上,春江渺渺春草生，蘼芜不尽王孙情。青山影带杖藜远，落日光动渔蓑明。鸥鹭群飞下浅渚，村原警柝连孤城。人事时忧不自理，长歌清泪几纵横。,5
Ming,尹嘉宾,舟泊惠山夜坐思琴,昔年与之子，把酒对瑶琴。明月蒹葭浦，秋江枫树林。捣衣中夜缓，落叶万山深。怅矣谁能理，烟波不可寻。,5
NanBei,阴铿,和侯司空登楼望乡诗,怀土临霞观，思归想石门。瞻云望鸟道，对柳忆家园。寒田获里静，野日烧中昏。信美今何益，伤心自有源。,1
Tang,蜀太后徐氏,玄都观,千寻绿嶂夹流溪，登眺因知海岳低。瀑布迸舂青石碎，轮茵横剪翠峰齐。步黏苔藓龙桥滑，日闭烟罗鸟径迷。莫道穹天无路到，此山便是碧云梯。,2
Yuan,成廷圭,其三,世俗今多事，人心此一时。风尘吾道在，江海我生悲。白日终难系，青山不可移。吾方饮吾酒，君自着君棋。,4
Yuan,李诚,题栖霞观,偃蹇苍松映碧岑，一声啼鸟翠微深。眼前无限光阴好，不负寻山向日心。,4
Yuan,卞思义,大瀛海道院为吕啬斋作,人间咫尺大瀛海，方丈蓬莱信杳然。若木三更先吐日，弱流万里不通船。未同徐福来求药，好访安期且问仙。闻说吕公高隐处，蛟龙常护石床眠。,4
Yuan,昂吉,乐府二章送吴景良 其一,吴门柳，东风岁岁离人手。千人万人于此别，长条短条那忍折。送君更折青柳枝，莫学柳花如雪飞。思君归来与君期，但愿柳色如君衣。,4
Qing,丁㷆,又游鹦鹉山谒太和宫,嵾岳分形气象尊，千峰如画拥天门。玉虚金殿香风满，仙葆神旗彩雾屯。带雨松杉凌汉碧，呼晴鹦鹉向人喧。到来欲问丹丘诀，羽客冥心未肯言。,6
Song,方逢振,赠相士叶秋月,麻衣道眼明如月，学士神仙带不来。天上贵人若相问，只渭三字画炉灰。,3
Ming,王一鸣,夜行问外舅病,问舅甥宜往，存亲妇亦携。路长宁禁夜，月小正临溪。浅水时时渡，高山步步迷。不须求驻马，早已听鸣鸡。,5
Yuan,余善,其七,春宴瑶池日影高，乌纱巾上插仙桃。长桑树烂金鸡死，一笑黄尘变海涛。,4
NanBei,张缵,妒妇赋,惟妇怨之无极，羌于何而弗有，或造端而构末，皆莠言之在口。常因情以起恨，每传声而妄受。乍隔帐而窥屏，或觇窗而瞰牖。若夫室怒小憾，反目私言。不忍细忿，皆成大冤。闺房之所隐私，床第之所讨论。咸一朝之发泄，满四海之嚣喧。忽有逆其妒鳞，犯其忌制，赴汤蹈火，瞋目攘袂。或弃产而焚家，或投儿而害齐胥。,1
Qing,王紫绶,其二,白云不在山，松顶一巢间。昨夜海风至，翩翩带鹤还。,6
NanBei,王褒,玄圃浚池临泛奉和诗,长洲春水满，临泛广川中。石壁如明镜，飞桥类饮虹。垂杨夹浦绿，新桃缘径红。对楼还泊岸，迎波暂守风。渔舟钓欲满，莲房采半空。于兹临北阙，非复坐墙东。,1
Tang,毛文锡,赞浦子,锦帐添香睡，金炉换夕薰。懒结芙蓉带，慵拖翡翠裙。正是柳夭桃媚，那堪暮雨朝云。宋玉高唐意，裁琼欲赠君。,2
Tang,李康成,河阳店家女,因缘苟合会，万里犹同乡。运命倘不谐，隔壁无津梁。传语王家子，何为不自量？,2
Yuan,王娇红,其二,一点芳心冷似灰，兰帏寂静锁尘埃。几时闺思多悭涩，昨夜灯花又浪开。梦里佳期成惨澹，想中颜色苦疑猜。芙蓉帐小云屏暗，一段春愁带雨来。,4
Yuan,尤存,送李紫筼归淀山草堂,积玉溪头水拍天，草堂只在淀山前。鸣鸠啼鸟青春里，古木疏篁落照边。仙客近传餐玉法，故人时送买山钱。相逢未尽一杯酒，陆相祠前又发船。,4
NanBei,阳慎,从驾祀麓山庙诗,圣德忧民暇，麾旆谒山灵。画航泛北渚，文马侍东平。春浦戈鋋照，寒林铙吹鸣。依稀长安驿，萧条都尉城。井泉能共动，江帆得分行。窗幽细网合，阶静落花明。櫩巢始入燕，轩树已迁莺。菲菲兰俎馥，淡淡桂樽清。银塘日影尽，玉座舞衣轻。,1
Ming,公鼐,梁台遇雨,不见梁台月，孤亭暮雨昏。感时思艮岳，怀古问夷门。苑竹龙钟发，宫槐兔目存。星轺疏应接，白鸟对开尊。,5
Tang,朱景玄,宿新安村步（一作王贞白诗）,淅淅寒流涨浅沙，月明空渚遍芦花。离人偶宿孤村下，永夜闻砧一两家。,2
NanBei,释惠标,其三,丹霞拂层阁，碧水泛蓬莱。鳌岫含烟耸，莲崖照日开。松门夹细叶，石磴染新苔。能令平子见，淹留未肯回。,1
Ming,叶小纨,临江仙 经东园故居,旧日园林残梦里，空庭闲步徘徊。雨干新绿遍苍苔。落花惊鸟去，飞絮滚愁来。探得春回春已暮，枝头累累青梅。年光一瞬最堪哀。浮云随逝水，残照上荒台。,5
Ming,僧大遂,閒泛,无事亦波间，孤舟觉自閒。树边春雾敛，尖露几重山。,5
WeiJin,何劭,杂诗,秋风乘夕起，明月照高树。闲房来清气，广庭发晖素。静寂怆然叹，惆怅出游顾。仰视垣上草，俯察阶下露。心虚体自轻，飘遥若仙步。瞻彼陵上柏，想与神人遇。道深难可期，精微非所慕。勤思终遥夕，永言写情虑。,0
NanBei,沈约,三妇艳,大妇拂玉匣，中妇结罗帷。小妇独无事，对镜画蛾眉。良人且安卧，夜长方自私。,1
NanBei,苏子卿,南征诗,一朝游桂水，万里别长安。故乡梦中近，边愁酒上宽。剑锋但须利，戎衣不畏单。南中地气暖，少妇莫愁寒。,1
Song,方回,其三,纵不烧丹汞，村人总是仙。今朝才酒债，明日有柴钱。指草能医病，争棋每让先。活龙肯相赠，竹杖掘深鞭。,3
Tang,僧文偃,其十五,云门顾鉴笑嘻嘻，拟议遭渠顾鉴咦。任是张良多智巧，到头于是也难施。,2
Song,方回,其二,诗必城之外，胡为不出城。渐逢人少处，初听水流声。异卉栀香酽，纤梢笋粉明。是中亦堪隐，浪出误平生。,3
Ming,方蕖,赋得杨柳,閒杏欹桃最可怜，东风飖漾绿丝牵。金衣公子饶簧舌，绣陌行人系画船。隋帝宫墙千树雪，陶家门巷五株烟。闺中悔杀封侯事，几度登楼思惘然。,5
WeiJin,华核,与薛莹诗,存者今惟三，飞步有匹特。,0
Song,王宗贤,题漱玉馆,寓馆欣传漱玉名，泉流古窦响琮琤。幽窗偃息惊回梦，误听虚檐雨滴声。,3
Qing,释元奭,九月八日送友之越,江边杨柳正萧条，游子秋深放小舠。故国明晨空对菊，他乡何处独题糕。寒潮带雨催兰桨，霜叶随风恋布袍。此去不须寻往迹，越王宫殿总蓬蒿。,6
Yuan,狄君厚,四块玉,我从来是个奉善人。那里有杀人的手。竹节也似圣旨催怎敢迟留。至如东宫合死呵也不合教这明晃晃短剑下亡。砌末云：若要个完全的尸首。则合教这长挽挽白练休。觑砌末云：太子呵你能可眼睁睁服药酒。,4
Song,方士繇,寒栖馆,苍崖凌绛霄，横席坐高迥。遥夜闻吹箫，山空月华冷。,3
Yuan,李存,挽刘千户母万氏太夫人,贵作将军母，贤知孔氏书。事尊闻有礼，就养喜多娱。遽沐原生椁，深孤潘令舆。想应秋月夜，骑凤戏东湖。,4
Yuan,僧大䜣,其三 忠勤楼,自负东南一剑横，故膺宸翰锡嘉名。帛书岘首愁归雁，鼙鼓江心吼怒鲸。落木丛祠孤泪堕，西风长笛壮心惊。奸雄欺国真儿戏，只比藏钩谩斗嬴。,4
Tang,司马扎,题清上人,古院闭松色，入门人自闲。罢经来宿鸟，支策对秋山。客念蓬梗外，禅心烟雾间。空怜濯缨处，阶下水潺潺。,2
Song,醴陵人士,一剪梅,宰相巍巍坐庙堂。说着经量，便要经量。那个臣僚上一章，头说经量，尾说经量。轻狂太守在吾邦。闻说经量，星夜经量。山东河北久抛荒，好去经量，胡不经量。,3
Qing,王丹林,银塘曲,宜春小苑楼倚空，绿杨晴扫千丝风。湘帘翠卷暮山色，断霞散作鱼尾红。美人旧事平阳主，十五盈盈学歌舞。罗袜还凌洛水波，锦衾只梦巫山雨。团扇承恩夏日长，晚装闹扫追微凉。玻璃一顷剪空碧，白玉勾阑银作塘。姊妹相怜复相妒，私语凭肩一回顾。文鸳双宿乍惊飞，贴水荷盘泻珠露。,6
Qing,方文,题酒家壁,闻我来何数，非关引兴豪。风尘燕市里，或恐有荆高。,6
Ming,王守仁,还赣,积雨雩都道，山途喜乍晴。溪流迟渡马，冈树隐前旌。野屋多移灶，穷苗尚阻兵。迎趋勤父老，无补愧巡行。,5
Qing,王安修,题舍弟师澹月榭,偶地逢清旷，披襟谢毒尘。竹烟浮槛细，鸟语傍檐驯。日暮云连屋，楼高月近人。寂寥城市夜，坐对露华新。,6
Qing,王嵩高,瓯北谭祁阳往事有感次韵,黄粱梦里记曾游，争羡陶公督八州。燕去空堂巢已覆，鹤归华表冢难求。论诗跌宕须眉在，话旧凄凉涕泗流。同是故人兼故吏，相看霜雪各盈头。,6
NanBei,鲍泉,寒闺诗,行人消息断，空闺静复寒。风急朝机燥，镜暗晚妆难。从来腰自小，衣带就中宽。,1
Yuan,李寿卿,斗鹌鹑,这汉空有个男子襟怀。哎。那妇人也无个夫妻的道理。旦儿云：你与我快家去。鱄诸云：是。我就还家去也。鱄诸跟旦儿走科：正末云：我道是个好男子来。唱：元来是怕媳妇的乔人。吓良民吓良民的泼皮。我和你相识后争如不相识。我待来且慢只。我问他个擘两分星。说一段从头的至尾。,4
Tang,王仙乔,句,郁郁家国盛，济济经道兴。,2
Yuan,李文蔚,六国朝,我不向梁山泊𥚃东路。我则拖的你去开封府的南衙。你做甚么眼睁睁当翻了人。带云：儿。我与你去来。唱：我把手摩挲揪住马。杨衙内云：放手。这厮你好大胆也。敢如此无礼。正末唱：又不是官街窄。怎故意的把人欺压。你有甚娘忙公事。莫不去云阳将赴法。我一只手把铜环来紧掿。那厮多应是两只脚把宝镫来牢蹅。杨衙内云：我打这厮。做打科：正末唱：哎哟。那厮雨点也似马鞭子丢。不徕偏不的我风团般着这拄杖打。,4
Yuan,王钝,回大名黄金堤,黄金堤上柳如烟，中有人家屋数椽。牛犊放将春暮草，儿童耕遍雨晴田。落花流水非尘迹，舞燕啼莺若洞天。此处更无官府扰，也应刘阮误求仙。,4
Yuan,白朴,水龙吟,万金不买青春，老来可惜欢娱地。有时记得，江楼深夜，解鞍留寐。兰焰喷虹，宝香薰麝，玉醅篘蚁。更谁能细说，当年风韵，江瑶柱、荔枝味。漂泊江湖万里，渺难寻、采菱拾翠。何心更到，折枝图上，卖花声里。蓬鬓刁骚，角巾欹堕，枕书聊睡。恨匆匆未办，莼鲈归棹，又秋风起。,4
NanBei,温子升,从驾幸金墉城诗,兹城实佳丽，飞甍自相并。胶葛拥行风，岧峣閟流景。御沟属清洛，驰道通丹屏。湛淡水成文，参差树交影。长门久已闭，离宫一何静。细草缘玉阶，高枝荫桐井。微微夕渚暗，肃肃暮风冷。神行扬翠旗，天临肃清警。伊臣从下列，逢恩信多幸。康衢虽已泰，弱力将安骋。,1
Ming,王守仁,过分宜望钤冈庙,共传峰顶树，古庙有灵神。楚俗多尊鬼，巫言解惑人。望禋存旧典，捍禦及斯民。世事浑如此，题诗感慨新。,5
WeiJin,僧支遁,其五,坤基葩简秀，乾光流易颖。神理远不疾，道会无陵骋。超超介石人，握玄揽机领。余生一何散，分不咨天挺。沈无冥到韵，变不扬蔚炳。冉冉年往逡，悠悠化期永。翘首希玄津，想登故未正。生途虽十三，日已造死境。愿得无身道，高栖冲默靖。,0
Song,王俊,依韵和董弥大郎中祷雨诗,雷嗔旱魃蕴烦冤，海底驱龙碧浪翻。飞上九天作霖雨，端知昭格佑宸轩。,3
NanBei,刘潜,又和,转袖随歌发，顿履赴弦馀。度行过接手，回身乍敛裾。,1
Tang,元友让,复游浯溪,昔到才三岁，今来鬓已苍。剥苔看篆字，薙草觅书堂。引客登台上，呼童扫树旁。石渠疏拥水，门径斸丛篁。田地潜更主，林园尽废荒。悲凉问耆耋，疆界指垂杨。,2
Ming,王行,寄唐伯慎,未见即云别，别怀安可忘。平生双醉眼，四海一诗囊。乔木苍云合，高楼白日长。屏山远相望，烟水正微茫。,5
Tang,白行简,见杭州乌窠和尚后作（题拟）,白头居士对禅师，正是楞严三昧时。一物也无百味足，恒沙能有几人知？,2
Qing,尤侗,送邵村归维扬子长归吴门,《骊驹》满路送君归，我独临歧赋《式微》。斜日一鞭随猎骑，大江双桨渡渔矶。月明隋苑闻箫吹，枫落吴宫看燕飞。踯躅京华成底事，故乡东望欲沾衣。,6
Yuan,吴讷,呈郑徵君,奉表辞官虑已深，归来依旧隐山林。总戎屡访安边策，处士宜输报国心。沽玉余方求善价，援琴君独待知音。曾闻薇省徵兵日，慷慨高谈泪满襟。,4
Qing,王汝璧,偕芍坡绣以游赵州柏林寺用昌黎山石韵①,水光定相何精微，咫尺万里洪涛飞。龙腾凤翥永兴笔，率更太瘦常山肥。千秋书画此双绝，吴仙名字还依稀。柏林老佛去已久，茶香尚可疗朝饥。雏僧八十瘦如鹄，坐看冻晷关柴扉。松明活火烧石鼎，满庭柏子香霏霏。曼殊宝地花没膝，诸天龙象纷成围。笑我枯肠自搜索，霅然风雨生裳衣。从游倜傥得二子，如出洼水新受鞿。乘风破浪自兹始，瀛海荡荡相依归。,6
Ming,王鉴之,观风有感,马蹄踏破万重云，行尽巴乡路近郧。疆域半分房子国，山川原是保康军。朱陈旧俗村犹在，里闬新居地始分。满目蒿莱增怅望，荒城半倚到斜曛。,5
Song,方一夔,山行（此以下东安所作）,幽怀浩难写，倚徙一枝藤。春蔓云根草，寒流石罅冰。山行千万转，茶话两三僧。亭下寻归渡，渔舟唤不应。,3
Qing,王长生,生查子①  见《琴清阁词·附词》,杜宇一声中，怪尔花无语。宛转告愁魂，且是随春去。楼外映垂杨，翠滴丝丝雨。芍药唤将离，怎肯留春住。,6
Yuan,王祎,立春日次韵答友人,献岁新开统，初颁凤历春。文章千载事，宇宙百年人。对酒聊同醉，看花要识真。平生二三策，微贱向谁陈。,4
Yuan,吴彦章,西湖竹枝词,湖中日日坐船窗，水面鲤鱼长一双。好寄尺书问郎信，恼人湖水不通江。,4
Qing,释大健,杜茶村见过,芦荻晚苍苍，烟岚在下方。兰舟维此际，萍迹任他乡。风浪矶前大，僧衣世外长。艰辛今夕会，江海意难忘。,6
Yuan,何中,雨后晚行二首 其一,谩适閒中兴，应知事外情。江山归钓影，天地入笳声。小市风烟合，孤村竹树清。眼中赊小景，收拾即诗成。,4
Song,卞震,句,雨壁长秋菌，风枝落病蝉。老筇支瘦影，寒木凭吟身。诗债到春无处避，离愁因醉暂时无。茶香解睡磨铛煮，山色牵怀著屐登。,3
Song,方城高士,句,莫讶杖藜归去早，家山闲却一溪云。,3
Yuan,汪铢,春仲寄邓处壶,高台历历见关河，怅恨谁怜别后多。双鬓尽从愁里老，一春半向雨中过。溪阴残雪黏青树，江上微风起白波。料得湖天花事好，无由分赏欲如何。,4
Qing,方浚颐,逍遥津王氏别墅联,地临飞骑桥边，问当年一船筝笛，万队旌旗，弹指话沧桑，只安排水国逍遥，已是鲲池庄叟境；春到听莺时节，看此日对月题诗，迎风把酒，散怀忘泛梗，且领略画图结构，俨然鹿柴右丞居。,6
WeiJin,应贞,安石榴赋,挹微露以鲜采，承轻风而动葩。南拂阴檐，北扇阳阿。其旁则有大厦崇房，重廊高庑，皇籍帝典图书之符。时移节变，大火西旋。月葩结秀，朱实星县。肤折理阻，烂若珠骈。,0
Tang,李吉甫,癸巳岁吉甫圜丘摄事合于中书后阁宿斋常负忝愧移止于集贤院会门下相公以七言垂寄亦有所酬短章绝韵不足抒意因叙所怀奉寄相公兼呈集贤院诸学士,淮海同三入，枢衡过六年。庙斋兢永夕，书府会群仙。粉壁连霜曙，冰池对月圆。岁时忧里换，钟漏静中传。蓬发颜空老，松心契独全。赠言因傅说，垂训在三篇。,2
Qing,王铎,送雪帆之秦,秦云飞旧日，求定果如何。城郭新时少，豺狼乱后多。豳人邻绝塞，陶穴蹙黄河。谏草如无隐，临流许放歌。,6
Tang,李乂,奉和登骊山高顶寓目应制,崖巘万寻悬，居高敞御筵。行戈疑驻日，步辇若登天。城阙雾中近，关河云外连。谬陪登岱驾，欣奉济汾篇。,2
Tang,水神,霅溪夜宴诗① 其三,浪阔波澄秋气凉，沈沈水殿夜初长。自怜休退五湖客，何幸追陪百谷王。香袅碧云飘几席，觥飞白玉艳椒浆。酒酣独泛扁舟去，笑入琴高不死乡。,2
Yuan,王思诚,晋祠用王君韵,晋溪楼阁对琳宫，松柏阴森户牖东。难老泉头石涌雪，望川亭脚谷号风。万家稻亩棋枰上，十里山村画幅中。兴废无穷秋又老，半岩霜树晚霞红。,4
NanBei,僧达摩,其六,初首不称名，风狂又有声。人来不喜见，白宝初平平。,1
Ming,支大纶,九日游柳州亭二首 其一,伍相英魂何处寻，伍塘堤畔柳阴阴。渔舟未解西江剑，一饭空投下濑金。都鄀故留忠楚计，无疆终殒报吴心。英雄几掬恩雠泪，夜夜风涛自古今。,5
Yuan,石子章,上小楼,枉将你那机谋用煞。若知俺这棋中奸诈。梁尹云：这棋有甚么奸诈在那𥚃。正旦唱：都为那蜗角虚名。绳头微利。蚁阵蜂衙。将一片打劫的心。则与人。争高论下。直等待那揭局儿死时才罢。,4
Ming,卞季良,送僧还山,一瓶仍一钵，来往政飘然。旧隐猿相叫，孤征鹤自先。观空曾有觉，与世杳无缘。他日相思字，深山何处传。,5
Ming,王逢,题垂虹桥亭,长虹垂绝岸，形势压东吴。风雨三江合，梯航百粤趋。葑田连沮洳，鲛室乱鱼凫。私怪鸱夷子，初心握霸图。,5
Ming,叶之芳,其二 荣木轩,林木一何荣，轩居一何敞。山空白云散，游子发孤想。已感霜鸟啼，复直秋声响。无使心伤悲，遂歇邱中赏。,5
Ming,王慎中,寺宿二首 其一,杖策吾来此，幽栖亦自娱。剧伤时序晚，静得琴尊俱。山抱画帘入，云开紫阁孤。无营禅共寂，不寝鹤相呼。,5
WeiJin,夏侯湛,长夜谣,日暮兮初晴。天灼灼兮遐清。披云兮归山。垂景兮照庭。列宿兮皎皎。星稀兮月明。亭檐隅以逍遥兮盻太虚以仰观。望阊阖之昭晰兮丽紫微之晖焕。,0
Qing,王维坤,中秋闱中陪家贻上郑次公两主考公宴贡院（即旧蜀宫。） 其一,峨嵋天际月华凉，同上南楼望帝乡。东壁云霞新翰墨，西风禾黍旧宫墙。鱼凫乍辟怜三户，骏骨难求负九方。惟有百花潭尚在，共携杯酒问沧浪。,6
Tang,王良士,奉陪武相公西亭夜宴陆郎中,芳气袭猗兰，青云展旧欢。仙来红烛下，花发䌽毫端。海岳期方远，松筠岁正寒。仍闻言赠处，一字重琅玕。,2
WeiJin,张载,匕首铭,先民造制，戒豫惟谨。匕首之设，应速用近。既不忽备，亦无轻忿。利以形彰，功以道隐。,0
Ming,王九思,其二,寇盗东南近，吾生去住难。举头惟见日，何处是长安。野迥愁多垒，楼高独倚阑。佩刀逢郡叟，垂涕说凋残。,5
Song,王志道,日南长至小饮于双清楼坐客九人皆一时名胜各和湾字韵诗予亦效颦以谢,一杯春酒对湖山，远胜夷犹绿水间。觅句未工天欲暮，碧云飞满舍前湾。,3
Yuan,王行,雪后西湾访友道中即事,山中风雪下三日，日出未消溪上寒。行路不辞穿窈窕，人家何处有琅玕。初春草色缘沙见，数树梅花隔水看。此景欲摹难泼墨，拟将粉笔写林峦。,4
WeiJin,裴邈,文身刀铭,良金百炼，名工展巧。宝刀既成，穷理尽妙。文繁波回，流光灵照。在我皇世，戢而不耀。,0
Ming,丘吉,初度日,去岁山城酒一尊，今年无恙醉柴门。不知有限生辰酒，合得田家几瓦盆。,5
Ming,王恭,挽邢逸民,流落衣冠没，他乡几度春。青山行卖卜，白首坐忘贫。昔爱林中酒，今为草下尘。平生数行泪，为尔独沾巾。,5
WeiJin,挚虞,赠褚武良以尚书出为安东诗,荡荡大晋，奄有八荒。畿服既宁，守在四疆。桓桓褚侯，镇彼遐方。变文膺武，武步龙骧。（一章）武有七德，众鲜克举。帝用是难，训咨既普。虽有周亲，唯能是与。大周之吉，归美于褚。（二章）褚侯之迈，人望实大。企彼江淮，眇焉如带。智名不彰，能功斯废。靡德而称，靡仁而赖。（三章）济济百辟，穆穆皇朝。虽则异事，谁非同寮。出者眷之，处者恋之。情发于中，用著斯诗。（四章）,0
Ming,王嘉谟,嵝兜桥,渊渊溪水中，青蒲叶靡靡。翳然林木间，幽怀信予美。细藻唼潜鳞，山梁雊文雉。寻幽复远涉，济胜良堪喜。夕阳忽西流，平湖澹烟起。慷慨赋新诗，行歌出山市。,5
Yuan,吕济民,鹦鹉曲 寄故人和韵,心猿意马羁难住。举酒处记送别那梁父。想人生碌碌纷纷，几度落红飞雨。瞬息间地北天南，又是便鸿书去。问多娇芳信何期，笑指到玉梅吐处。,4
Song,王大简,浣溪沙,拂面凉生酒半醒。廉纤小雨晚初晴。过云无定月亏盈。庭户不关春悄悄，阑干倚遍夜深深。几回风竹误人听。,3
Song,文同,紫骝马,翩翩紫骝马，烂烂黄金鞍。流水四蹄急，飞星双目寒。拥头青玉釳，蔽臆彩丝鞶。谁取交州鼓，摸将骨去看。,3
Yuan,朱希晦,净名寺（雁山十八刹之最胜者）,才入清凉境，凭高意豁然。山横烟簇簇，溜滴雨涓涓。静坐维摩室，微参达磨禅。秦名人已远，遗像阅千年。,4
Song,王圭,金陵,赏心亭下路，平昔舣归艎。游子去何许，绿芜春自芳。城根侵海断，日脚射云长。往事不堪问，东风故垒荒。,3
Ming,王鸿儒,拟杨铁厓小游仙五首 其一,酒垆客舍已尘埃，忆与回公旧往来。铁笛一声尘梦醒，岳阳楼下水如苔。,5
Ming,王猷,同黄玉轮宫詹过濠梁各步前韵,帝宅瞻佳气，津头步晚亭。菊篱霜始白，柳岸浪犹青。剑合疑干象，槎浮似泛星。冷听歌濯者，适意趣偏灵。,5
NanBei,任昉,济浙江诗,昧旦乘轻风，江湖忽来往。或与归波送，乍逐翻流上。近岸无暇目，远峰更兴想。绿树悬宿根，丹崖颓久壤。,1
Ming,丁鹤年,次乌继善先生见寄韵,扶杖日行吟，悠然太古心。风云遗壮气，山水效清音。大雅消沉久，斯文感慨深。幸瞻乔梓在，奕叶尽成阴。,5
Ming,牛化麟,隐形山云寂禅院,隐形秋静百林清，旧锁禅堂碧露呈。枫树客来云未散，竹窗僧去月犹明。南来野水鱼龙远，北上群峰虎豹宁。漫忆山川风味好，古公遗化重乡评。,5
Qing,王元复,宿车补旃木石居,久从少壮号通儒，自愧明经我不如。木石有缘堪共老，胸襟无碍任安居。磻溪石上钩难曲，茂叔庭前草不除。眼底风光今老矣，青山冉冉爱吾庐。,6
Ming,方孝标,妾薄命,花冷御沟烟，春风影自怜。君心才易地，妾命遂占天。新法严霜立，深恩皎日迁。但求中外事，一一竟宁前。,5
Qing,王士禛,别万大屏杨胜林,别鹤念湖海，离群秋夜心。风声郧口暮，江色禦亭深。去路分吴楚，相思各滞淫。关门今夕雨，萧飒动寒砧。,6
Song,茜桃,其二,风劲衣单手屡呵，幽窗轧轧度寒梭。腊天日短不盈尺，何似燕姬一曲歌。,3
Yuan,尹廷高,送王令尹,一力行安静，临民最有容。官清琴独古，事简印长封。马瘦廉声出，鲈肥归兴浓。双凫早朝阙，长乐听疏钟。,4
Ming,王怿,石城晓,城角晓呜呜，城西月痕堕。城中春思慵，楚梦熏兰火。玲珑金马门，玉佩声琐琐。红日压宫垣，千花眠贴妥。,5
Yuan,方积,七夕词,织女女有夫，牛郎郎有妻。可惜不相守，夜夜河东望河西。一岁才一会，会合一何稀。吾闻河西有田郎可犁，云中织锦女有机，胡不一耕一织长相随？长相随，无别离。,4
Yuan,于立,送赵克让归洛阳赴举,圣化开元极，文星入上台。梁王尤好赋，贾谊独多才。江草迎人远，宫花近马开。君门多雨露，得意早归来。,4
Ming,方太古,嘉善夜泊,十月望之后，畸人何所归。江清霜气薄，堂静夜灯微。木叶背风落，孤禽向月飞。援琴不成调，新泪欲沾衣。,5
Tang,水府君,其二,纤手垂钩对水窗，红蕖秋色艳长江。既能解佩投交甫，更有明珠乞一双。,2
Tang,李适,饯唐永昌赴任东都（自尚书郎为令）,闻道飞凫向洛阳，翩翩矫翮度文昌。因声寄意三花树，少室岩前几过香。,2
Tang,李峤,奉和人日清晖阁宴群臣遇雪应制,三阳偏胜节，七日最灵辰。行庆传芳蚁，升高缀䌽人。阶前蓂候月，楼上雪惊春。今日衔天造，还疑上汉津。,2
Yuan,雅琥,送赵秉彝亲迎江夏之官临川,婀娜新衣锦绣重，美人今夕过湖东。一声铁笛千家月，十幅蒲帆万里风。孔雀画屏占贵客，甘棠嘉树咏先公。墨池光动凌云笔，春满花封赋更雄。,4
WeiJin,潘岳,杨氏七哀诗,漼如叶落树，邈若雨绝天。雨绝有归云，叶落何时连。山气冒冈岭，长风鼓松柏。堂虚闻鸟声，室暗如日夕。昼愁奄逮昏，夜思忽终昔。展转独悲穷，泣下沾枕席。人居天地间，飘若远行客。先后讵能几，谁能弊金石。,0
NanBei,伍辑之,园桃赋,嗟王母之奇果，特华实兮兼副，既陶煦以夏成，又凌寒而冬就。嗟异植兮难拔，亦晚枯兮先茂。农黄品其味，汉帝惊其珍。林休反耕之牛，宅树伺恶之神。景毙勇于不足，弥增罪于甘分。虽无言兮成蹊，叵充肴于魏君。时令载始，周南申章。瞻择有制，药齐惟良。鲁拂柩以悔荆，楚供弧以事王。,1
Tang,白云仙人,其二 海宝草,十年学仙术，灵草少知音。白禄堪为匮，海宝善软金。生在沙岗上，常得道家钦。朱内抽真汞，花红根自深。,2
Ming,王贞庆,分题得金山晓钟送金瓒归娄东,孤刹天心起，疏钟月下鸣。沉沉催曙色，隐隐带潮声。近渚鸥群散，空林鹤梦惊。扁舟有归客，欹枕不胜情。,5
Ming,尹仁镜,挽金右相克成,早魁莲榜又龙榜，扬历华班入庙堂。身佩安危为柱石，才兼将相致虞唐。皇天不憖三台缺，圣主兴嗟一鉴亡。乘化如何未黄发，云台犹想姓名香。,5
Song,文彦博,其二,朔漠凝寒久，穷荒气候赊。冻云藏虎谷，残雪满龙沙。地回胡风急，天高汉月斜。何人动乡思，垄上听金笳。,3
Qing,毛秀惠,其二,寒女频年织锦机，深闺寂寂掩重扉。却怜鸠鸟为媒者，空向秋风理嫁衣。,6
Tang,李逢吉,送令狐秀才赴举,子有雄文藻思繁，龆年射策向金门。前随鸾鹤登霄汉，却望风沙走塞垣。独忆忘机陪出处，自怜何力继飞翻。那堪两地生离绪，蓬户长扃行旅喧。,2
Song,方元修,奉同程致道著作次鲍溶冬夜答客韵送赵叔问奉议归南都,清秋不相借，白发日更多。尘埃困烦促，原野怀经过。聊当倚滂润，资以生吾禾。岂不念离群，惊鹊宁择窠。王孙别都去，澹若依松萝。暂别亦复难，赓诗饮无何。我行那尔尔，渺邈踰江河。剩须作佳句，相我沧浪歌。,3
Yuan,李源道,题周曾秋塘图,水禽容与满晴溪，折苇枯荷澹夕晖。安得扁舟江上去，烟波相对两忘机。,4
Ming,王逢,乙丑秋书,腰痛非干米，眵昏渐废书。静知天运密，老与堠程疏。绿吉黄甘外，红鲜白小初。儿归共贫乐，容易岁云除。,5
Qing,于成龙,粤西九日,冷落荒城又一秋，每逢佳节转添愁。黄茅嶂远今犹古，白发风凄叹复羞。菊瘦懒看空泪落，雁回遥望暮云收。闭门却厌登高去，醉里心魂到故丘。,6
Ming,王祎,陪善卿枢密诸公看潮得流字,八月涛江上，风高万里秋。珊瑚归铁网，琬琰落银钩。谈笑真能事，追寻尽胜流。凭谁挽强弩，百箭射潮头。,5
Tang,包何,和孟虔州闲斋即事,古郡邻江岭，公庭半薜萝。府僚闲不入，山鸟静偏过。睥睨临花柳，栏干枕芰荷。麦秋今欲至，君听两岐歌。,2
Yuan,王丹桂,心月照云溪 赠赵德备,但凡入道，屏弃繁华早。柔弱守清贫，把灵台、时时拂扫。尘心起处，宜向死前观，凭乞化，做生涯，馀事绝论讨。日来月往，勤炼先天宝。默默内含光，照俗缘、番番颠倒。无中还有，此理最幽深，功成日，行圆时，自有天书昭。,4
WeiJin,左思,其二,穆穆令妹，有德有言。才丽汉班，明朗楚樊。默识若记，下笔成篇。行显中闺，名播八蕃。以兰之芳，以膏之明。永去骨肉，内充紫庭。至情至念，惟父惟兄。悲其生离，泣下交颈。桓山之鸟，四子同巢。将飞将散，悲鸣忉忉。惟彼禽鸟，犹有号咷。况我同生，载忧载劳。将离将别，置酒中堂。衔杯不饮，涕洟纵横。会日何短，隔日何长。仰瞻曜灵，爱此寸光。何以为赠，勉以列图。何以为诫，申以诗书。去去在近，上下欷歔。含辞满胸，郁愤不舒。燕燕之诗，伫立以泣。送尔涉涂，涕泗交集。云往雨绝，瞻望弗及。延伫中衢，愊忆呜唈。既乖既离，驰情仿佛。何寝不梦，何行不想。静言永念，形留神往。优思成疚，结在精爽。其思伊何，发言流泪。其疢伊何，寤寐惊悸。咏尔文辞，玩尔手笔。执书当面，聊以永日。,0
Yuan,王仲文,后庭花,得志呵你上金銮斟玉斝。赐宫花簪鬓发。不得志呵只饮着老瓦盆边酒。看看那蒺藜沙上花。杨兴祖云：母亲。有甚么言语教道您孩儿咱。正旦唱：欲要那众人誇。有擎天的好声价。忠于君能教化。孝于亲善治家。尊于师守礼法。老者安休扰乱他少者怀想念咱。这几桩儿莫娱差。,4
Ming,文徵明,次韵喜雨,睡起风吹面，高楼急雨来。新凉花竹喜，残病郁蒸开。隔水荒烟合，长空独鸟回。佳人应按曲，白苧是初裁。,5
Song,王巩,欣欣亭,清湘北郭崇岗路，松竹年来定几围。我亦临淮筑新宅，与君万里对柴扉。,3
Ming,王称,晚归湖上,一径惬幽寻，悠然世外心。不缘流水泛，那识落花深。潭影澄天镜，松声韵素琴。前林烟磬发，归晚月沉沉。,5
Ming,史锦林,风来水面时,水面莹心镜，风来与化参。云开千古月，春转百花潭。澹荡浮光散，空明内景涵。鸢鱼知各正，上下足穷探。善也仙尝御，如斯圣独谙。高贤耽道味，吟罢有余甘。,5
Yuan,王畛,其二,生成无根蒂，飘忽寄此身。顾眄绝青眼，相交少赤心。芝兰棘溷发，泥沙玉空沈。乾坤信浩荡，沧溟千古深。,4
Qing,方还,金山,岷山东来尽，中流一屿孤。潮声连旦暮，山势带荆吴。未雨云充栋，将风树落乌。夜深江月上，疑是坐冰壶。,6
Qing,王士禄,故明景帝陵,景皇决策仗于公，定变支危社稷功。南内已殊渊圣没，绝沟何意鲁昭同。玉鱼杀礼虚幽寝，苍鼠惊人窜败丛。莫向空山纷感慨，十三陵树各悲风。,6
WeiJin,郭璞,其十九,啸嗷遗俗罗，得此生。,0
Ming,丁熿,书上退溪简后,思君将一纪，百岁内人生。头上暮云影，耳边春雁声。孤吟愁易老，卧病夜难明。意到无言地，濡毫泻得轻。,5
Qing,方觐,定兴县谒杨忠悯祠,倔强杨员外，乡闾尚有光。何须冠獬豸，直欲问豺狼。伏锧差无补，当车肯自量。荒祠临野水，肃拜奠椒浆。,6
NanBei,何长瑜,离合诗,宜然悦今会，且怨明晨别。肴蔌不能甘，有难不可雪。,1
Yuan,李孝光,送友人,依依涉野水，渺渺渡秋阴。短褐北风急，布帆南斗深。行酬丈夫愿，乃见故人心。莫作长回首，因风惠好音。,4
NanBei,温子升,炖煌乐,客从远方来，相随歌且笑。自有炖煌乐，不减安陵调。,1
Yuan,周权,山庄夜宿,岸帻閒舒啸，襟怀爽似秋。荷深香细细，云澹意悠悠。流水空山静，残蝉绿树稠。偶来成独宿，凉月夜当楼。,4
Yuan,汪广洋,拟铜雀伎,燕赵女如玉，轻盈掌上身。翠眉长不扫，怅望西陵人。酒阑歌舞罢，台榭坐生尘。怨入漳河水，悠悠秋复春。,4
WeiJin,杨羲,其三,写我金庭馆，解驾三秀畿。夜芝披华峰，咀嚼充长饥。高唱无逍遥，冬兴有待歌。空同酬灵音，无待将如何。,0
Ming,王缜,题苏司训缙乃祠帐,别驾朝天日，周星六十年。惠阳无梦到，词调有人传。鹤去空明月，珠还忆旧贤。书香元不绝，讲席满风烟。,5
WeiJin,缪袭,其二 战荥阳,战荥阳，汴水陂。戎士愤怒，贯甲驰。陈未成，退徐荥。二万骑，堑垒平。戎马伤，六军惊。势不集，众几倾。白日没，时晦冥。顾中牟，心屏营。同盟疑，计无成。赖我武皇万国宁。,0
Ming,尹国馨,挽卢玉溪,先子从游日，如今四十蓂。璧林同执雉，兰室几谈经。世事嗟寥落，天心竟杳冥。坐隅人未死，挥泪揖馀馨。,5
Tang,丘丹,奉使过石门瀑布,溪上望悬泉，耿耿云中见。披榛上岩巘，绝壁正东面。千仞泻联珠，一潭喷飞霰。嵯灇满山响，坐觉炎氛变。照日类虹蜺，从风似绡练。灵奇既天造，惜处穷海甸。吾祖昔登临，谢公亦游衍。王程惧淹泊，下磴空延眷。千里雷尚闻，峦回树葱茜。奔波恭贱役，探讨愧前彦。永欲洗尘缨，终当惬兹愿。,2
Song,杏俏,满庭芳 嘲梅娇,景傍清明，日和风暖，数枝浓淡胭脂。春来早起，惟我独芳菲。门外几番雨过，似佳人、细腻香肌。堪赏处，玉楼人醉，斜插满头归。梅花何太早，消疏骨肉，叶密花稀。不逢媚景，开后甚孤栖。恐怕百花笑你，甘心受、雪压霜欺。争如我，年年得意，占断踏青时。,3
Tang,临淄县主,其五 县主许穆诗,朱轩下长路，青草启孤坟。犹胜阳台上，空看朝暮云。,2
Yuan,余阙,元兴寺二首 其一 绝尘轩,网轩开翠崿，山水下葱茏。江中宝床拥，树杪画栏红。心融二阵灭，境静六尘空。应似青莲叶，齐开绿水中。,4
NanBei,萧统,三妇艳,大妇舞轻巾，中妇拂华茵。小妇独无事，红黛润芳津。良人且高卧，方欲荐梁尘。,1
Ming,王彝,其三 吐月峰,势作金蟆立，呀然仰太清。每当三五夕，先放半规明。,5
Song,仇远,閒步,村径桑麻合，扶筇信所之。绿阴晴冉冉，白日步迟迟。野茧粘高树，山雌入破篱。岂无款段马，常是小儿骑。,3
Qing,方士鼐,江干即事 其一,匹练澄清送早潮，白云深处断虹桥。荻洲风起秋声冷，吹散遥天碧玉箫。,6
Ming,王佑,登凤台,钟山秀叠御屏风，金阙端居紫翠中。千里帝畿王地阔，万年天堑大江雄。员方圭璧亲承祀，华夏车书总会同。却笑嬴秦为计拙，东南王气本无穷。,5
Qing,王邦畿,山居 其一,晓起竹林青，凭高一草亭。文禽多慧语，选石半奇形。井水浇牙菜，山花插胆瓶。东篱新甲坼，朝日未全经。,6
Tang,李华,其五,孔光尊董贤，胡广惭李固。儒风冠天下，而乃败王度。绛侯与博陆，忠朴受遗顾。求名不考实，文弊反成蠹。,2
Ming,王汝章,其二,西林谷口群仙宅，青发萧萧古逸民。炼过神丹专奉母，著成《真诰》必传人。青山不下乌皮几，留客先除白葛巾。门外松花如可服，岂无方术为轻身。,5
Qing,王为壤,登洪山寺塔和黄碧村太史,振衣直上七层巅，碧槛凭危四望悬。鸟负青云来绕足，人同白昼去登仙。霸图南服馀三户，胜概西楼只一拳。极目长空何所系？判将身手欲支天。,6
Qing,于式枚,成都浣花草堂杜少陵祠 其一,大雅千秋在，遗祠倚近坰。苍茫中兴日，寥落少微星。故宅空文藻，斯人具典型。池台换尘劫，无恙竹林青。,6
Ming,王怿,段七娘（二十韵）,度曲千金贱，凝妆一面红。声迷铜雀妓，艳夺馆娃僮。白雪飘朱阁，香尘散绮栊。泪湔司马袖，肠断使君骢。秋水涵瞳润，春山入黛浓。弄箫惊紫凤，拂轸怨离鸿。镜展金鸾月，钗横玉燕风。谢娘收钿匣，嬴女掩香筒。石竹珝芳髻，夫容隐绣幪。灯然珠树侧，人醉锦莲中。粲粲星辉户，微微露洗空。几年怜宋玉，今夕遇韩冯。密意蜂攒蕊，芳心蝶恋丛。春笺封豆蔻，罗带绾芎藭。步障重抛锦，门钟叠缀铜。曲阑装翡翠，高榭璪花虫。莺睡烟蒙柳，乌栖月浸桐。银觥休凿落，琼箭起丁东。客散歌屏冷，香昏睡阁融。日高春梦觉，娇缬散花緵。,5
Yuan,王义山,斋居杂兴 其一,道理须从妙处寻，静中观物了吾心。一时俯仰成朝暮，万变纷纭几古今。蠖屈蛇伸非矫揉，鸢飞鱼跃自升沉。莫随名利相牵引，方寸胶舟泥寸涔。,4
NanBei,王脩已,九日诗,霜威始落翠，寒气初入堂。隋珠烂似烛，悬黎疑夜光。舞步因弦折，歌声随袂扬。夜深闻漏缓，檐虚觉唱长。,1
Song,王镐,其六,未知真是岳，祇见半为云。,3
Yuan,李道坦,高将军白鹞子歌,淮西猛士高将军，新获骁禽被凉素。调之弗顾情未狎，跨马臂出城东去。征鸿作字云边斜，耸身直上谁能遮。天寒日暮望不见，北风万里吹瑶花。云飞忽断鸿飞却，短草长烟沙际漠。但馀孤色摇清秋，未许纤毫生碧落。归来珍卫不解鞲，亲手喂肉供饥喉。英雄遇合固有分，可惜惊尘俱雪头。,4
Song,卞震,其六,风涛秋渡阙，烟雨晚村孤。,3
Ming,于慎行,同李前峰兵部赵竹里文学集侯氏东墅信宿二首 其一,十载谈经地，重来径已荒。野花含宿雨，秋草上空墙。客送新醅酒，楼悬旧卧床。晓凉凭槛立，山色四苍苍。,5
Yuan,安轴,是日过孤山驿,破驿依山麓，居民势可怜。薄田荒不种，逋户索无烟。吏酷豺当路，宾多马困鞭。何时回太古，饱食得安眠。,4
Yuan,朱显,岁暮柯亭道中,行旅正纷然，危亭古道边。晚峰千树雪，寒陇几家烟。孤棹荒城外，归心去鸟前。浮踪未能定，况复值残年。,4
WeiJin,薛莹,桓帝赞,汉德之衰有自来矣。而桓帝继之以淫暴，封殖宦竖，群妖满侧，奸党弥兴；贤良被辜，政荒民散，亡徵渐积；逮至灵帝，遂倾四海：岂不痛哉。,0
Tang,王涯,春闺思,雪尽萱抽叶，风轻水变苔。玉关音信断，又见发庭梅。,2
Tang,司马扎,山斋会别,春草平陵路，荷衣醉别离。将寻洛阳友，共结洞庭期。星月半山尽，天鸡出海迟。无轻此分手，他日重相思。,2
Qing,王倩,金缕曲 花影同竹士作,到眼朦胧极。记宵来、墙阴帘角，似曾相识。四壁横陈扶不起，愁煞棱棱玉骨。讶消瘦、比侬还怯。枝叶模黏香气淡，恁空空、怎把秦宫活。工写照，五更月。浑身滴露何常湿。只无端、银灯狡狯，弄它明灭。几度临风教起舞，不管阿娇无力。怪一霎、将人抛撇。胡蝶绕阶栖未稳，怅成烟、紫玉谁能即。痴小婢，欲偷折。,6
NanBei,萧绎,紫骝马,长安美少年，金络铁连钱。宛转青丝鞚，照耀珊瑚鞭。依槐复依柳，躞蹀复随前。方逐幽并去，西北共联翩。,1
Ming,王猷,秋日渡九江步韵酬黄玉轮宫詹先抵通远见寄兼呈李葵孺奉常（宫詹今任大宗伯奉常）,远翠笼深寺，疏钟到客亭。江霞千顷练，石竹万峰青。月上蟾飞镜，霜横雁带星。相期探胜赏，先此寄山灵。,5
Tang,李士元,登单于台,悔上层楼望，翻成极目愁。路沿葱岭去，河背玉关流。马散眠沙碛，兵闲倚戍楼。残阳三会角，吹白旅人头。,2
Song,无名氏,题驿壁,记得离家日，尊亲嘱咐言。逢桥须下马，过渡莫争船。雨宿宜防夜，鸡鸣更相天。若能依此语，行路免迍邅。,3
Yuan,朱晞颜,贽管文秀博士,簪裙缓引步龙楼，每得鸣珂侍宴游。银笔从横裨献纳，玉堂清近接风流。昼帘花静琴心远，午枕香残草梦幽。盛业只今烦润色，先声已到凤池头。,4
Yuan,元善,闲居二首 其一,落落新榆宅，深深细柳村。出门逢鸟雀，归院见鸡豚。,4
Yuan,石子章,红绣鞋,我恰才搭伏定芙蓉懒架。恰合眼梦见他家。觉来也依旧隔天涯。早是我心绪又乱。更那堪客人侵杂。道甚么相公在门首前方下马。,4
Yuan,耶律铸,秋夜对月赠唐臣,寒水摇空碧，西风满一琴。孤光万家月，一寸百年心。白雁惊残叶，青霜急乱砧。故山休挂梦，无地可投簪。,4
Yuan,王璋,送潘季脩之新安学正,文公遗舄地，子去作儒官。六月火云热，千山行路难。定知轩鹤举，何惜案萤乾。故国多图籍，归时待借看。,4
Ming,王九思,三月十五夜对月,春月虽堪爱，离人自不欢。寂寥看北斗，迢递忆长安。吹笛关山迥，栖林鸟鹊寒。何时茅屋下，沉醉照更阑。,5
Song,微禅师,上堂偈,日暖风和柳眼青，冰消鱼跃浪花生。当锋妙得空王印，半夜昆崙戴雪行。,3
Yuan,王艮,其八 陆机宅,士衡多奇才，儒术何渊深。少年作《文赋》，吐秀含规箴。遭谗卒遇祸，白日云为阴。一闻华亭鹤，遗趾尚可寻。,4
NanBei,江淹,无锡县历山集诗,愁生白露日，思起秋风年。窃悲杜蘅暮，揽涕吊空山。落叶下楚水，别鹤噪吴田。岚气阴不极，日色半亏天。酒至情萧瑟，凭樽还惘然。一闻清琴奏，歔泣方留连。况乃客子念，直置丝竹间。,1
WeiJin,韦昭,其七 关背德,关背德。作鸱张。割我邑城图不祥。称兵北伐围樊阳。嗟臂大于股。将受其殃。巍巍夫圣主。睿德与玄通。与玄通。亲任吕蒙。泛舟洪汜池。溯涉长江。神武一何桓桓。声烈正与风翔。历抚江安城。大据郢邦。虏羽授首。百蛮咸来同。盛哉三比隆。,0
Ming,王跂,挽于中甫比部,秋色招游绝素书，林亭烟霭正萧疏。张衡未老玄谋歇，蔡衍才亡党禁除。庭露半沾虫网破，隙光斜逗燕巢虚。可能尽举平生好，惟有驴呜送輤车。,5
NanBei,萧子显,南征曲,棹歌来扬女，操舟惊越人。图蛟怯水伯，照鹢竦江神。,1
Yuan,元好问,倪庄中秋,强饭日逾瘦，裌衣秋已寒。儿童漫相忆，行路岂知难。露气入茅屋，溪声喧石滩。山中夜来月，到晓不曾看。,4
NanBei,陈暄,雨雪曲,都尉出祁连，雨雪满鸡田。雕陵持抵鹊，属国用和毡。冰合军应渡，楼寒烽未然。花迷差未著，疏勒复经年。,1
Ming,叶挺英,西湖山居 其一,地僻故人稀，莓苔多鸟迹。文峰耸日边，宝剑横山侧。陟屺仰功勋，瞻云思竹帛。穷经苦蠹鱼，何日售荆璧。,5
Ming,王乐善,五渠晚渡,野潦浮平楚，扁舟续马蹄。扬舲风渐𦂳，落日望全迷。林暝渔灯出，天空雁阵低。叩舷归意懒，清兴属幽栖。,5
WeiJin,魏滂,兰亭诗（《诗纪》作郡功曹魏滂。）,三春陶和气，恨物齐一欢。明后欣时丰，驾言映清澜。亹亹德音畅，萧萧遗世难。望岩愧脱屣，临川谢揭竿。,0
WeiJin,袁乔,诗,角枕粲文茵，锦衾烂长筵。,0
Ming,王谊,班婕妤,玉簟夜凉新，秋蛾暗里颦。如何天上月，独照掌中人。,5
Qing,方育盛,洗象行,长安初伏看洗象，朝章沿习成游赏。欲洗未洗状如何，先到象房后河上。一象一房一象奴，象奴呼象象亦呼。诱以刍菽献群伎，能为兽吼为啼乌。须臾辔勒加条索，韬铃在手还连络。二十五象齐出门，威如猛虎静如鹤。旌旗箫鼓迎向东，东城城河深且洪。有似飞涛来树上，倏看倒影入波中。一象负人初破水，众象相随皆驯耳。四五为群浴不哗，翩翩次第听指使。蜿蜒翻腾欲籋云，游鱼拍岸细生纹。舟回瀚海车方轨，龙挂天门马逸群。飞珠喷沫疑春雨，道旁颠倒喧墙堵。以鼻代口为鼓钟，以蹄上耳为歌舞。象奴皆象产自山，出水入水性能娴。吴儿探浪桃花洞，鸥鹭抟沙柳絮湾。一浴再浴浴罢起，象奴骑象归城里。众象逡巡不欲归，似恋清波情未已。吁嗟乎，此象之来万里遥，或贡百粤或三苗。已抛铁甲依仙杖，率舞虞阶听大韶。,6
Tang,王适,蜀中言怀,独坐年将暮，常怀志不通。有时须问影，无事却书空。弃置如天外，平生似梦中。蓬心犹是客，华发欲成翁。迹滞魂逾窘，情乖路转穷。别离同夜月，愁思隔秋风。老少悲颜驷，盈虚悟翟公。时来不可问，何用求童蒙。,2
Qing,王楙,断江峡,急峡何年断，潭深旧日流。禹功疑不到，辛苦策黄牛。,6
Song,孔夷,水龙吟 其三,岁穷风雪飘零，望迷万里云垂冻。红绡碎剪，凝酥繁缀，烟深霜重。疏影沈波，暗香和月，横斜浮动。怅别来，欲把芳菲寄远，还羌管、吹三弄。寂寞玉人睡起，污残妆、不胜娇凤。盈盈山馆，纷纷客路，相思谁共。才与风流，赋称清艳，多情唯宋。算襄王，枉被梨花瘦损，又成春梦。,3
NanBei,到溉,饷任新安班竹杖因赠诗,邛竹藉旧闻，灵寿资前职。复有冒霜筠，寄生桂潭侧。文彩既斑烂，质性甚绸直。所以夭天真，为有乘危力。未尝以过投，屡经芸苗植。,1
Yuan,丘处机,出都,乍出皇都外，高吟野兴驰。开笼鹦鹉俊，展翼凤凰奇。白马翩翩骤，青山隐隐移。长安一片锦，指日到无疑。,4
Song,丁谓,冠,盛礼尊元服，嘉名重进贤。穷奢讥鵔鹊，极品贵貂蝉。就列峨章甫，瞻颜仰邃延。谁知远游制，宠锡自高天。,3
Yuan,周砥,望颐山,曾著颐山屐，穿云古洞归。松浮仙峤日，花落女萝衣。翠壑晴蜺饮，丹房玉燕飞。烟尘此时路，长望一歔欷。,4
Qing,王崇简,杂怀,疏篱松影拂前除，闭径常回长者车。适意漫劳康乐屐，忘名不著子云书。岁时花月频沽酒，风雨黄昏独掩庐。最喜诗怀殊健逸，闲吟应可傲樵渔。,6
Song,方大琮,太宗得至治之体赋（唐治之盛，实由于此。　乙丑省试）,唐祚方启，太宗有为，极治体之至者，先圣心而得之。天开英武之姿，素存远略；躬获升平之具，已立成规。昔太宗起百年颓弊之风，植一代根本之地，立国规模，屹若素具。措世宁谧，循之可致。方其兴也，大体已定于初心；及既得之，当世果跻于至治。帝也负英明之见，为宏远之谋。仁义刑罚，决择之意审；纪纲制度，维持之虑周。自帝心之定体先立，唐世之承平有由。喟然兴焉，悯汉魏以来之弊；从其大者，享成康几致之休。是时以寝兵为极功，则节目详明；以作乐致太平，则形容善美。鞭背之法弛，谁识囹圄；计口之制行，民安田里。自非体统之素定，未必治平之至此。励精初志，不徒措国于苟安；举世丕平，孰识成模之自始。大抵理乱靡常，皆由国体之弗立；意向一定，毋患治功之不彰。古人得其全必底全盛，后世从其小固宜小康。帝乃熟思政体而面斥法律，深识君体而躬行帝王。执此致二十年之治，推而为三百载之唐。论及拯民，张氏述宏模之略；语其成效，史臣称大略之详。盖始也斥万纪之利，恐蠹君心；辟德彝以刑，虑伤民命。虽一心攻者甚众，然大体不为之病。使随听而辄惑，靡所定止；则粗安且不可，况乎极盛。不见作《帝范》以训太子，首以曰君；书《汉纪》以赐近臣，论其为政。独奈何效方形而喜治之色动，治粗具而力行之意疏。狱虽稀断，第是岁而止；户亦不闭，仅数月之馀。神疲登岱以告瑞，躬蹈伐辽之覆车。向之所得，今复失矣；以此为至，亦徒止于。托以文容，终未免武功之习；歉然颜面，深有惭贞观之初。虽然，槩论其形迹，未免小疵；推原其心术，亦无甚失。刑叹不肉，事虽泯而意美；身各有庸，法虽疏而虑密。后之论太宗者，固当于体之外求之，不失为治平之实。,3
Song,王宗贤,天柱山,擎天一柱出群峰，时见真仙隐化中。瑞应中都成福地，伯元主宰有神功。,3
Ming,王潢,宿松风阁分韵得吟字,霭霭岁云暮，风雨恒见侵。小霁憩山阁，萧飒吹寒霖。涧壑乱馀响，钟鼓沈清音。苍虬卧蜿蜒，拿攫力不任。羽觞亦以歇，剪烛闻鸣琴。嘿坐得冥会，拥褐成孤吟。须臾微霰集，晨起雪在林。樵径断人语，四野号饥禽。皎皎二三子，贞白同松心。炎晖谅可俟，见睍消重阴。,5
Qing,僧元璟,黄鹂二首似杜湘草 其一,新晴碧柳著烟轻，并坐交鸣最有情。记得酸风吹箬笠，段桥阴里两三声。,6
Ming,古文集,龟峰宝塔,浮图突兀跨高峰，万古江山胜概同。曾倚危栏题姓字，此身如在半天中。,5
Tang,何据,古镜赋（以明达古今鉴无善恶为韵）,此镜何代。良工铸成。四规是彻。百鍊弥轻。裁冰比丽。止水侔清。时开宝匣。以厌山精。时既荷于提挈。敢有疲于将迎。所以图象必尽。遇态必呈。天地不藏。毫发不形。悦孤鸾之舞影。怨垂泪之表情。晓挂玉堂。将助晴阳之照。夜流金鹊。不让太阴之明。夫其月曙开奁。窗昏启闼。目短自见。因君以达。发乱未理。待我将豁。曩者久积氛雾。半沾沙土。蟾埋影涩。痕深翳聚。其性不耗。其器不窳。何造化之奇物。历春秋之万古。幸得怀铅再治。负局斯临。盘龙发彩。元兔生阴。箧笥见赏。缁尘不侵。鉴穷高远。光烛湮沈。举弃物于未废。喜昔人之遗音。何异荆山辨玉。丰城识剑。蓂荚亏而转丽。平冰铺而不陷。近日而阳燧无燄。向人而元发夺鉴。若乃秦楼对月。魏乘临珠。共照而车中转丽。双明而台上不孤。持衡在人。铨署重其进退。元龟不远。掌握通于有无。夫其创物斯妙。成规作典。盖视有同异。而鉴无深浅。秦得金以龙兴。夏亡玉而国剪。喻无不至。作戒示于后昆。湛而不流。比水通于上善。国工是作。端形是托。将审已于寸心。察众人之所恶。,2
Tang,牛希济,临江仙 其一,峭碧参差十二峰，冷烟寒树重重。瑶姬宫殿是仙踪。金炉珠帐，香霭昼偏浓。一自楚王惊梦断，人间无路相逢。至今云雨带愁容。月斜江上，征棹动晨钟。,2
Tang,吴筠,翰林院望终南山 其二,青霭长不灭，白云闲卷舒。悠然相探讨，延望空踌蹰。迹系心无极，神超兴有馀。何当解维絷，永托逍遥墟。,2
Qing,方孝标,其二,胡天汉日月，宋代鲁春秋。彤管当年笔，牙签昔日楼。行厨原自富，腹笥更相谋。茅屋清镫意，宁徒慰旅愁。,6
Tang,僧慧寂,其四,一二二三子，平目复仰视。两口一无舌，即是吾宗旨。,2
Ming,文鲁麟,七马图为贡叔英题,吾闻渥洼水接银潢碧，产此八骏无人识。当时周满欣得之，要令四海皆辙迹。就中一匹真奇绝，从驾不受黄金羁。一朝逸去收不得，飘忽云霄攒四蹄。其馀七匹皆神骏，一一具有真龙性。五马渡江一马随，龁草饮泉筋骨劲。一马振鬣当风前，目光夹镜尻睢圆。搜身正面如人立，奚奴敏捷那能鞭。玉堂学士萧夫子，笔端猎猎霜风起。金銮草制有馀闲，写此骁腾世无比。中郎爱马仍爱图，朅来一见为嗟吁。致之座右重珍惜，芸窗把玩时卷舒。我今作诗为题品，不见驿骝空见影。安得若此毛骨千万群，扫空沙漠清龙庭。,5
Song,方翥,再过几先侄斋中,树连平野阔，深夜易高风。星月迷濛外，乾坤鼓荡中。山窗寒未白，宿炭晓能红。抱被论诗句，长长与子同。,3
Qing,王璋,台湾八景（斐亭听涛）,伐竹搆江亭，深宵听浪声。随风疏欲断，和月到无情。忽讶琴书冷，真从几案生。波臣应共语，籍籍颂高清。,6
Song,文及翁,其二,形栖枯槁元寂寞，迹寄榴皮特有馀。欲唤回仙谈往事，直须瘿相认天书。,3
Yuan,瞻禅师,游虎丘,城里看山看不足，花时雪后每来游。洗空尘土惟池水，磨尽英雄是石头。此日凭栏闻楚雁，何人掘冢得吴钩。东风又绿苍崖树，檀板娥笙醉未休。,4
Ming,王蒙,惠麓小隐图,白头学种邵平瓜，四百年前故将家。第一泉头春梦醒，洞庭烟水接天涯。,5
Ming,文益成,昌道馆。赠友人,天寒薄酒一中之，醉后悠悠客里思。行道不堪千里远，功名休恨十年迟。日斜邮馆风摇树，岁暮关山雪满岐。役役萍踪靡定处，洛川鱼鸟负深期。,5
NanBei,韩显宗,赠中尉李彪诗,贾生谪长沙，董儒诣临江。愧无若人迹，忽寻两贤踪。追昔渠阁游，策驽厕群龙。如何情愿夺，飘然独远从。痛哭去旧国，衔泪届新邦。哀哉无援民，嗷然失侣鸿。彼苍不我闻，千里告志同。,1
Ming,叶汉,其二,先王经略安南日，文武元臣仗节来。铜柱千秋标汉塞，越裳万里到燕台。弃珠误引捐之策，屯粟曾无充国才。空使陆沉怜士女，冥冥氛祲几时开。,5
Yuan,邵亨贞,寄南金,树老深村巷，苔荒旧钓矶。地偏途路隔，世乱简书稀。病骨须丹鼎，閒身且褐衣。春来能载酒，重话久相违。,4
WeiJin,苏彦,隐几铭,良匠造器，妙巧应规，俯仰灼照，商略神奇，假物兴思，须以忘疲。,0
Tang,僧本寂,其五,混然藏理事，眹兆卒难明。威音王未晓，弥勒岂惺惺。,2
NanBei,谢惠连,其四,屯云蔽曾岭，惊风涌飞流。零雨润坟泽，落雪洒林丘。浮氛晦崖巘，积素惑原畴。曲汜薄停旅，通川绝行舟。,1
Tang,成彦雄,杜鹃花,杜鹃花与鸟，怨艳两何赊。疑是口中血，滴成枝上花。一声寒食夜，数朵野僧家。谢豹出不出，日迟迟又斜。,2
Qing,王又曾,蕈,雨馀蒸宿腐，朵朵出泥香。露滴逾教滑，沙黏故自黄。烹鲜需助㸌，配食每先尝。一箸侬怜剧，山村味不忘。,6
WeiJin,阮籍,其八,昔闻东陵瓜，近在青门外。连畛距阡陌，子母相钩带。五色曜朝日，嘉宾四面会。膏火自煎熬，多财为患害。布衣可终身，宠禄岂足赖。,0
Tang,任翻,桐柏观,飘飘云外者，暂宿聚仙堂。半夜人无语，中宵月送凉。鹤归高树静，萤过小池光。不得多时住，门开是事忙。,2
NanBei,陶弘景,诏问山中何所有赋诗以答（答齐高帝诏。）,山中何所有，岭上多白云。只可自怡悦，不堪持寄君。,1
Qing,卞梦钰,菩萨蛮 咏梅,繁香浸月冰魂醒。鹤惊风动窗横影。清梦逼寒帏。疏英点翠衣。苔明函润玉。冷艳生芳骨。露面一枝新。开来到处春。,6
Ming,于若瀛,芙蓉,入港采芙蓉，芙蓉动㴸淰。游鱼聚蜂房，吹作波心锦。,5
Yuan,石盏德玉,牧羊关,常言道街死巷不乐。卜儿云：你只看他穿着那一套衣服。正旦唱：可显他身贫志不贫。卜儿云：他紧靠定那棺函儿哩。正旦云：谁不道他是郑府尹的孩儿。唱：他正是倚官挟势的郎君。卜儿云：他与人摇铃儿哩。正旦唱：他摇铃子当世当权。卜儿云：他与人家唱挽歌儿哩。正旦唱：唱挽歌也是他一遭一运。卜儿云：他举着神楼儿哩。正旦唱：他面前称大汉。只待背后立高门。送殡呵须是仵作风流种。唱挽呵也则歌吟诗赋人虚下。,4
Ming,王祎,简分水明惟一监县,分水百家邑，民安俗事闲。驱鸡聊作吏，骑马称看山。剑倚萍花冷，诗题杮叶斑。秋风一杯酒，及此慰朱颜。,5
Yuan,牛谅,送陶九成东归,大江秋涨满，沄沄绿波注。送尔东归人，愁怀渺烟树。方谋耕钓隐，巳遂沧洲趣。圭组尚予萦，京华独淹驻。他日漫相思，离舟从此去。,4
Yuan,林景熙,宿台州城外,荒驿丹丘路，秋高酒易醒。霜增孤月白，江截乱峰青。旅雁如曾识，哀猿不可听。到家追此夕，三十五邮亭。,4
Yuan,僧克新,为恢复初题画,山上青松山下泉，别来清梦隔烽烟。霜红柿叶秋千树，波冷芙蓉月一川。土室静烧苍术火，茅斋閒赋白云篇。披图总是思归客，肠断匡庐落照边。,4
WeiJin,左思,其七,主父宦不达，骨肉还相薄。买臣困樵采，伉俪不安宅。陈平无产业，归来翳负郭。长卿还成都，壁立何寥廓。四贤岂不伟，遗烈光篇籍。当其未遇时，忧在填沟壑。英雄有迍邅，由来自古昔。何世无奇才，遗之在草泽。,0
WeiJin,傅玄,明月篇,皎皎明月光，灼灼朝日晖。昔为春蚕丝，今为秋女衣。丹唇列素齿，翠彩发蛾眉。娇子多好言，欢合易为姿。玉颜盛有时，秀色随年衰。常恐新间旧，变故兴细微。浮萍本无根，非水将何依。忧喜更相接，乐极还自悲。,0
Tang,于良史,田家秋日送友,苍茫日初宴，遥野云初收。残雨北山里，夕阳东渡头。舟依渔溓合，水入田家流。何意君迷驾，山林应有秋。,2
Qing,王志鳌,五佛顶,森然五佛白云居，倒挂孤松路转奇。有意振衣凌绝顶，心知走险不如夷。,6
Ming,王尚絅,送白德明之太原,十载高名专百里，旧游山水入新诗。云中楼阁开王屋，春水田畴绕晋祠。,5
WeiJin,陆机,豫章行,汎舟清川渚，遥望高山阴。川陆殊涂轨，懿亲将远寻。三荆欢同株，四鸟悲异林。乐会良自古，悼别岂独今。寄世将几何，日昃无停阴。前路既已多，后涂随年侵。促促薄暮景，亹亹鲜克禁。曷为复以兹，曾是怀苦心。远节婴物浅，近情能不深。行矣保嘉福，景绝继以音。,0
Tang,僧灵照,和丽天和尚颂,遍周沙界圣伽蓝，触处文殊共话谈。若有门上觅消息，谁能敢道翠山岩。,2
NanBei,鲍令晖,近代吴歌 上声,留衫绣两裆，迮置罗裳里。微步动轻尘，罗衣随风起。,1
Qing,方泽,晓发,三宿浔阳晚放关，起来身在浪花间。回头已失匡庐面，青入船窗是楚山。,6
Yuan,李承休,次韵黄李两令公唱詶之什,鸟兽悲号荆棘芜，铜驼陌上没人徂。两公间出今之世，一旦中兴旧所都。药亩占分闲地上，茅檐期接浅山隅。盛哉共铸升平业，敌手钳槌辟大炉。,4
NanBei,僧达摩,其十六,走戊与朝邻，鹅乌子出身。二天虽有感，三化寂无尘。,1
Song,方凤,吴清翁石桥,金椎谁奋破山霆，趋石浑疑走六丁。间道便须横螮蝀，长竿先已竖蜻蜓。济川作略君堪纪，吟雪行藏我欲经。领取溪山好风月，更看高架翼然亭。,3
WeiJin,无名氏,古越谣歌,君乘车，我戴笠，他日相逢下车揖。君担簦，我跨马，他日相逢为君下。,0
Tang,牛峤,其四,双飞双舞，春昼后园莺语。卷罗帏，锦字书封了，银河雁过迟。鸳鸯排宝帐，豆蔻绣连枝。不语匀珠泪，落花时。,2
Song,王克功,梅仙山,芒屩支藤上翠微，长松影里叩柴扉。石坛丹灶苍苔冷，天阔风高鹤不归。,3
Yuan,丁珉,题紫微宫,地隔红尘一径开，清虚疑是小蓬莱。丹房有药常留火，石径无人半锁苔。树色暂迷汀雨合，江声如咽海潮来。桃花满院春风暖，题咏谁同梦得才。,4
Tang,王琚,自荆湖入朝至岳阳奉别张燕公,五载朝天子，三湘逢旧僚。扁舟方辍棹，清论遂终朝。远树烟间没，长江地际遥。帝城驰梦想，归帆满风飙。,2
Ming,王子一,滚绣毬,水呵莫不黄河天上来。花呵莫不碧桃天上种。水呵索强如翠岩前三千丈玉泉飞迸。花呵乾闪下闹西园一队队课蜜游蜂。水呵则是㳽漫三月雨。花呵可惜狼藉一夜风。水呵近沧波濯尘缨一溪光莹。花呵性轻薄乱飘零枉费春工。水呵抵多少长江后浪催前浪。花呵早则一片西飞一片东。岁月匆匆。,5
Tang,元希声,其六,载怀朋情，尝接闲宴。好洽昆弟，官联州县。如彼松竹，春荣冬茜。柯叶蔼然，不渝霜霰。,2
Tang,僧灵辨,嘲道士李荣（题拟）,老子两卷本未研寻，庄生七篇何曾披读？头戴死谷皮，欲似钝啄木。,2
Ming,丘象豫,陈孝子（何九云弃诸生庐墓二十馀年）,皋鱼拥镰泣，千载尚心哀。皇皇陈孝子，终庐土一抔。麋鹿走我侧，乌鸟鸣其隈。岁时暂返舍，群从恤然来。遗风犹在口，令人痛南陔。,5
Yuan,朱善,龙湾晓雾,龙湾之水何萦回，晓雾濛濛午未开。应有蛟龙现神怪，向空嘘气作楼台。,4
Ming,孔儒,庆远南山,古粤宜山郡，孤城豁洞中。封疆至荒远，物理还雷同。水出千蟠涧，山罗万叠峰。南山尤秀丽，佳气常郁葱。峻壁岧峣起，幽岩曲径通。蛰龙卧石窟，野鹤巢云松。岩底轩宏处，炯然神仙宫。吟诗萃墨客，携酒来山翁。榕烟落砚沼，凉吹入荷筒。林麓民居众，田畴稼穑丰。梵宫起微翠，金相凌虚空。一望景无尽，千回兴不穷。我来守斯土，禦寇时兴戎。民忧常切切，人事更匆匆。二载始一玩，寸心方从容。剜苔看古刻，游览皆名公。遗兴尚洒然，笔力多豪雄。览毕坐石床，分明古崆峒。酒尽应忘醉，诗成愧未工。山僧爱佳客，脱粟烹早菘。归来日云暮，玉兔生山东。,5
Song,丁谓,桃,未展蓁蓁叶，先开灼灼华。武陵迷境域，御宿接烟霞。投我畴为报，偷儿孰是家。春风南北起，别有洛阳花。,3
Ming,王应斗,其二,不但悠然见，南山巳在门。凭栏青满野，揽袖翠盈轩。弦管多生树，莺花尽侑樽。幽怀一以破，对户忆君恩。,5
Ming,王彦泓,其八,鸂鶒斜飞处，云阴日半塘。渔郎歌倚棹，蚕妾笑提筐。鬓湿簪花露，裙沾斗草香。同行暂犹好，归路莫嫌长。,5
Yuan,李材,泊舟湘岸（《乾坤清气》作高克恭。）,长沙今在眼，青草旧知名。二月风樯疾，三湘雪浪平。藤深帝子庙，花发定王城。暮舣江南岸，啼鹃处处声。,4
Song,元勋,题灵岩各景 夕阳洞,东风送花归，曳杖云可倚。泉石符宿缘，相见作欢喜。西瞻少迟留，天末霞成绮。,3
Ming,尹斗寿,其三,生死公何有，徘徊我自悲。有疑旡与析，考德向谁咨。落落高人表，亭亭间世姿。伤心屋梁月，何处问交期。,5
Song,方樗,题吴景禧栖碧楼,白叟无人识，青山是故知。一从觞菊后，两过浴兰时。入暑重逢此，追凉约更谁。清风觉相变，未忍数归期。,3
Song,王寀,浣溪沙,雪里东风未过江。陇头先折一枝芳。如今疏影照溪塘。北客乍惊无绿叶，东君应笑不红妆。玉真爱著淡衣裳。,3
Ming,尹洁,次韵,刀笔纷纷厌吏胥，坐教归计堕空虚。今春又觉寂寥去，屋角杏枝红已舒。,5
Tang,朱存,后湖,雷轰叠鼓火翻旗，三异翩翩试水师。惊起黑龙眠不得，狂风猛雨不多时。,2
Qing,王圣,过衡州,淡烟十里锁江楼，湘水南来抱郭流。回雁峰头声断处，青彬翠竹是衡州。,6
Qing,王世芳,自题寿联,身历四朝沾浩荡；眼看七代衍孙曾。,6
Yuan,房皞,读杜诗三首 其一,后学为诗务斗奇，诗家奇病最难医。欲知子美高人处，只把寻常话做诗。,4
Tang,戎昱,秋望兴庆宫,先皇歌舞地，今日未游巡。幽咽龙池水，凄凉御榻尘。随风秋树弃，对月老宫人。万事如桑海，悲来欲恸神。,2
Tang,僧灵澈,简寂观,古松古柏岩壁间，猿攀鹤巢古枝折。五月有霜六月寒，时见山翁来取雪。,2
Song,王佐才,其二,墨传高节未为精，虚辱佳篇拂素屏。不敢持毫强羞缩，喜公心已厌丹青。,3
Qing,尹推,闻姜令（世龟）过近地。欲往见识面。适有病不果,寤寐中分夜，还愁病复侵。寒窗松月影，疏壁草虫音。苦淡终何味，襟怀只谩吟。高轩过近地，虚负愿言心。,6
Song,毛滂,代人和御制上巳锡宴诗 其一,赐禊追三日，闻莺啭万年。恩深重湛露，气暖入非烟。睿作端知圣，清尊不翅贤。眼明惊既醉，奎彩下云天。,3
Yuan,元淮,春词,绣被春寒掩翠屏，家常只系石榴裙。鲛绡误落花砖上，旋向沉香火上薰。,4
NanBei,常景,其四 扬子云,蜀江导清流，扬子挹馀休。含光绝后彦，覃思邈前修。世轻久不赏，玄谈物无求。当途谢权宠，置酒得闲游。,1
Song,《靖康小雅》作者,御史中丞秦公（桧）,天崩地陷，革我洪图。孰敢争之，维时醇儒。祈复明辟，义在捐躯。猛虎垂涎，遂捋其须。骊龙不睡，乃探其珠。身赴沙漠，名振九区。,3
Ming,于若瀛,菊花,冷艳吐金英，疏香入玉斝。偏宜处士居，不种朱门下。,5
Yuan,王沂,送春词,黄金台下东西道，紫燕矜誇银勒好。长沟漾晴晴不尽，碧草迷人人易老。楼上迎春又送春，邯郸女儿娇翠颦。一声鶗鴂凤城曙，满眼芳洲生白蘋。柔桑绕舍麦如尾，锦雉将雏梅结子。为问归耕海上田，何如但索长安米。,4
Qing,丁绍周,赠镜妙大和尚联,曾从山水窟中来，秋色可人，征袂尚留巫峡雨；欲向海云深处住，邮程催我，扁舟又问浙江潮。,6
Ming,史迁,其二,先自花残故相恼，况值雨声催客愁。狂吟夜半睡不得，起待清晨梳白头。,5
WeiJin,陶潜,其二 影答形,存生不可言，卫生每苦拙。诚愿游昆华，邈然兹道绝。与子相遇来，未尝异悲悦。憩荫若暂乖，止日终不别。此同既难常，黯尔俱时灭。身没名亦尽，念之五情热。立善有遗爱，胡为不自竭？酒云能消忧，方此讵不劣！,0
Yuan,安轴,次高城客馆诗韵,海峤昏阴卷，村墟霁景明。晚凉浮几席，空翠落檐楹。雪里苔岩瘦，风前麦垄平。屡经凋弊邑，无术济民生。,4
Yuan,房皞,辛卯生朝呈郭周卿段复之,瓮面醯鸡积有年，近来雾豁见全天。出言最忌谈人恶，入德尤宜去自贤。回也屡空趋圣域，参乎一唯得心传。佛岐老径虽高绝，不及中庸道坦然。,4
NanBei,魏收,喜雨诗,霞晖染刻栋，础润上雕楹。神山千叶照，仙草百花荣。泻溜高齐响，添池曲岸平。滴下如珠落，波回类璧成。气调登万里，年和欣百灵。定知丹甑出，何须铜雀鸣。,1
Ming,王佐,送人归宁夏,送客黄金台，望望西陲去。壶倾燕市春，旒捲秦山暮。风月属提携，江山归杖屦。悠哉两郎翁，高歌自回互。,5
Yuan,宋本,其三,朱张死去十年过，海寇凋零海贾多。南风六月到岸酒，花股篙丁奈乐何。,4
Qing,于渊（丹徒）,题万里荷戈集,昨返南湖棹，来寻西海庵。要随云共宿，不与佛同龛。蓬岛频年住，河源一昔探。读公诗百首，何异启瑶函。,6
Yuan,孟汉卿,喜迁莺,教谁来医疗。奈无人古庙萧萧。量度。又怕有歹人来到。不由人心中添懊恼。不由人不泪雨抛。迭屑屑魂飞胆落。扑速速肉颤身摇。,4
Ming,方献夫,与戴仲鹖宿梅汀舟中,海外逢君话，孤舟复此汀。烟波秋淡淡，江雨夜冥冥。烛没分渔火，杯空挹露泠。连床应几夕，明日又东亭。,5
Yuan,周霆震,即事,古驿深春雨，荒城带落晖。鸡豚当道泯，烟火隔江微。所至无完室，相逢尽短衣。干戈乘劫运，暂与圣恩违。,4
NanBei,张正见,三妇艳诗,大妇织残丝，中妇妒蛾眉。小妇独无事，歌罢咏新诗。上客何须起，为待绝缨时。,1
Tang,甘露寺鬼,西轩诗① 朱衣者,握里龙蛇纸上鸾，逡巡千幅不将难。顾云已往罗隐耄，更有何人逞笔端。,2
Tang,冷朝阳,同张深秀才游华严寺,同游云外寺，渡水入禅关。立埽窗前石，坐看池上山。有僧飞锡到，留客话松间。不是缘名利，好来长伴闲。,2
Qing,文星瑞,罗定金公祠联,殄寇出奇功，一代精忠如此少；御灾隆祀典，三泷血食永无惭。,6
Tang,僧澹交,病后作,未得忘身法，此身终未安。病肠犹可洗，瘦骨不禁寒。药少心情饵，经无气力看。悠悠片云质，独对夕阳残。,2
Qing,文丙,贺张百熙60寿联,和惠为怀，宇宙崇抱；老彭合契，古今大年。,6
Tang,僧本寂,读傅大士法身偈后作偈,渠本不是我，我本不是渠。渠无我即死，我无渠即馀。渠如我即佛，我如渠即驴。不食空王俸，何假雁传书。我说横声唱，君看背上毛。乍如谣《白雪》，犹恐是巴歌。,2
Ming,王士昌,诗崖漱玉,秋尽看山处处宜，平生婚嫁了无期。镌题尽日穷孤屿，封禅何年有断碑。岁久莓苔湮姓字，夜深风雨斗神奇。薜萝予未忘初服，分付山灵檄谩移。,5
Qing,王豸来,贺新凉 将之潞河留别诸同人,行李肩书卷。笑依人、佣舂生活，牧猪驱遣。燕市悲歌屠钓侣，别泪两行羞泫。扃客馆、如蚕在茧。挑尽银灯虫语絮，镇书空、咄咄韶光浅。风月兴，漫施展。回头一领青衫显。最难堪、因时炎冷，随人圆扁。十载逢迎空太息，多少叶龙蹠犬。发种种、萧骚难免。杨柳红楼螺镜里，旧青山、拚把閒情典。萝薜制，思裁剪。,6
Qing,方达圣,秋夜漫兴,座间无客懒衔杯，曳杖阶前自往回。星拱素娥当碧落，叶随青女下苍苔。愁如篱菊迎秋发，心似炉香傍夜灰。赖有老庄常作伴，一回相对一悠哉。,6
Yuan,王璋,薛平山诸君见访分得扶字,荒径经春满绿芜，喜闻佳客载行厨。流莺度曲时相唤，泛蚁盈樽不用沽。行乐中年怜谢傅，坐曹休日笑张扶。竹林谩诧风流事，未学山王指旧垆。,4
Ming,丘梁,登清凉石有感,君不见，清凉山前一灵石，一片方方大如席。云是文殊说法座，千古流传夸胜迹。我生闻说自孩提，将信还疑难考索。寄慕兹山四十春，苦为浮名缚冠帻。迩束嫡宦游汾阳，行旌北指台山冈。跻攀万仞不惮险，清秋天爽披清凉。石旁拭目辩真伪，恐感禅家虚诞累。殷勤立石遍招呼，仆夫累为堪容萃。始信空中色相真，石能幻化通灵神。石灵愈信文殊道，道神常显空中身。空中身，灵山塔，我问灵山山不答。异石中藏玄妙机，识破玄机输老衲。老衲前知石灵性，坐石谈经神鬼听；经余晓月诸山静，神光绕石天花馨。,5
Tang,宋言,鹤归华表赋（以去家千岁今始归为韵）,昔丁令威。登仙紫微。念故乡之久别。化灵禽之一归。翻瑶台而遂下。见华表而堪依。凄凉而旧迹犹存。徘徊有恋。寂寞而故人谁在。怅望难飞。原夫托玉羽以潜游。历丹霄而暂憩。閟闻天之逸响。驻凌云之远势。凝思虑于木末。俯闾阎于烟际。光阴可惜。欢娱肯误于当年。邱垄相望。凋落徒悲于晚岁。既而人事难寻。俄成古今。野径榛乱。烟墟草深。歧路之黄埃不巳。桑榆之白日空沈。眷恋无穷。谁识孤高之貌。悲伤莫测。空闻嘹唳之音。至若似带烟霞。情深恨赊。迟回而脩趾不动。眄睐而圆吭暂斜。松槚萧萧。遍是幽魂之宅。蓬茅历历。今为谁氏之家。少别层城。长思故里。似有求而不见。若将飞而未起。住仙界之长日。痛人寰之逝水。念当时之亲识。安问存亡。穷累代之子孙。莫言终始。极目晴烟。凝思悄然。别离而尘事不一。倏忽而芳春且千。那求饮啄。自恶腥膻。归处而云空惨澹。望中而封树连延。笑彼乘轩。不离乎金阙。喜兹警露。迥降于辽天。巳而卓尔无偫。超然将翥。思杳杳之空际。恋亭亭之高处。回朱顶以长望。叠霜毛而永虑。蓄恨无穷。忽矫身而飞去。,2
Yuan,何中,立秋夕作,但觉焦原苦，何当沛泽流。夕风微报响，古木暗藏秋。未事冥难测，閒心远作愁。乱山高下碧，烟霭澹浮浮。,4
Tang,僧慧寂,其三,滔滔不持戒，兀兀不坐禅。酽茶三两碗，意在钁头边。,2
Ming,王献芝,□□寺,寻幽入仙源，遥闻钟声起。到门蟠古松，龙鳞半身死。对佛插高峰，寒翠妙空里。是时秋已深，黄叶满流水。老衲笑相迎，焚香问禅旨。,5
Song,文天祥,山中和韵,白扇挥残暑，青鞋踏嫩晴。花床寻小隐，石鼎引长鸣。纱帽有时去，酒壶惟意倾。山僧痴与坐，闲却瘦弥明。,3
Yuan,伯颜,北山,平川杨柳翠依微，暖日游丝挂绿扉。啼鸟不知江国变，多情到处劝人归。,4
Ming,王瑛,谒凤山公生祠二首 其一,沙雾当年收乱略，乾坤此地著公祠。寒城诵德流风近，秋路驱尘驻马迟。草际砰含河洛润，天中目送凤凰仪。崇楣未展遗思剧，揽辔高云愧独知。,5
Yuan,古愚,题海云亭,目前多少古今情，尽在太湖湖上亭。舸舰浮空云叶乱，属镂沈水浪花腥。一杯潋滟吞云梦，数点苍茫认洞庭。明日慧山曾有约，又携茶鼎汲清泠。,4
Tang,田游岩,弘农清岩曲有磐石可坐宋十一每拂拭待余寄诗赠之,信彼称灵石，居然狎遁栖。裴回承翠巘，斌驳带深溪。夕阴起层岫，清景半虹霓。风来应啸阮，波动可琴嵇。仆也颍阳客，望彼空思齐。傥见山人至，簪蒿且杖藜。,2
Qing,僧方珍,沁园春 读镜清楼遗稿,滴粉搓酥，镂雪团香，新诗一编。想吟工谢絮，曾邀叔赏，赋成鲍茗，惯得夫怜。山映奁青，云迷桁白，绝代销魂句早传。鸳鸯侣，喜一般才调，一样华年。匆匆催返瑶天。怅月照青琴冷素弦。幸银钩细字，犹霏麝馥，金荃丽字，尚叠鸾笺。元相悲怀，潘郎愁结，触拨香痕意惘然。空惆怅，望碧城飘渺，难挽飞仙。,6
Yuan,李道纯,其二,大地铲教平，庵基即日成。来山从丙入，去水放西行。门户全通达，窗棂透底明。庵中谁是伴？月白与风清。,4
Qing,王士祯,秦淮杂诗,旧院风流数顿杨，梨园往事泪沾赏。樽前白发谈天宝，零落人间脱十娘。,6
Ming,王达,题子昂画,阙下归来觅钓舟，黄金带重雪盈头。鲤鱼风起芙蓉落，一缕丝悬玉镜秋。,5
Ming,王圭,赵云仲诸君见访小酌次韵,长杨旖旎绿阴晴，小阁芳菲接谢城。乐事良辰真具美，酒徒诗伴旧知名。春阴忽散林光变，晓露未晞花气清。有兴时来共幽赏，暂时风雨莫寒盟。,5
Ming,尹顺之,其二,石友传良讯，清诗即永言。翛然看夜色，如得听云门。斫月霜文壮，冲星剑气存。风檐时一咏，斗觉爽吟魂。,5
Ming,毛伯温,送傅大行奉使广西,三年昼漏承枫陛，万里皇华出桂林。匹马轻尘冲晓路，乱蝉高树杂秋砧。过家䌽服堪娱戏，去国轺车莫滞淫。好述民风为疏草，归朝一奏九重深。,5
Song,丁谓,其二,客舍青青乱，名园郁郁斜。旧栽彭泽署，新植武昌家。翠幄隋堤密，金丝蜀道赊。狂夫少樊圃，有菀兴无涯。,3
NanBei,周南,晚妆诗,青楼谁家女，当窗启明月。拂黛双蛾飞，调脂艳桃发。舞罢鸾自羞，妆成泪仍滑。愿托嫦娥影，寻郎纵燕越。,1
Ming,王钝,蒙亳道中,半生空落魄，千里几迍邅。有梦庄周蝶，无缘老子仙。草花开霁雪，野树郁晴烟。风景乡关近，毋劳听杜鹃。,5
Tang,尹鹗,拨棹子 其一,风切切，深秋月。十朵芙蓉繁艳歇，凭小槛、细腰无力。空赢得，目断魂飞何处说。寸心恰似丁香结，看看瘦尽胸前雪。偏挂恨，少年抛掷。羞睹见，绣被堆红闲不彻。,2
Yuan,尚仲贤,随煞尾,则这割鸡焉用牛刀手。小将那消大帅收。管教六十四处征尘一扫休。十八处改年号的出尽了丑。徐茂公云：元帅。这一去则愿你鞭敲金镫也。正末唱：那时节将军容再脩。将凯歌齐奏。你可也早些儿准备安排着这个庆功的酒下。,4
Ming,王韦,和翟仲鸣,翛然一榻愧端居，未许驽骀驾鼓车。胜事都归乡梦里，幽怀更在客愁余。别离门户从秋掩，契阔尊罍尽日虚。寄语多情翟廷尉，莫将交态向人书。,5
Yuan,丘处机,题艾山,一朵黑云寒，亭亭杳霭间。天垂沧海阔，地镇白云闲。五岳名虽隐，三神道可攀。时观触石化，甘露沃尘寰。,4
Song,丁求安,踏莎行 其一,风卷霜浓，寒销冰谢。一年皎月惟今夜。桑弧蓬矢庆门阑，云旌羽盖连车马。命服新翻，恩波如泻。海沂致锦傅声价。晓来和气着梅梢，春随温诏看看下。,3
Ming,王怿,送人之京,独上水边桡，离颜酒半消。城头三鼓近，烟际一灯遥。海色将沈月，沙痕正落潮。未能追逸翮，回首跂层霄。,5
NanBei,袁曜,释奠诗,南庠贵齿，东学尚亲。卑躬下问，降礼师臣。圆冠济济，方领恂恂。肄业既终，舍奠爰始。韶音递奏，笙镛间起。茨夏愔愔，晬容亹亹。德奢并惭，陈信焉耻。,1
Ming,木公恕,江村,江上层云合，村村结暮阴。渔灯半明灭，风雨苇花深。,5
Ming,王尚綗,兀坐读空同子诗有怀大复,几年诗卷未曾开，紫逻云山忆鹿台。午漏旌旗随日转，天门钟鼓放朝回。怜才不见李生久，动兴还如何逊来。旧事新愁俱蹭蹬，清霜落木益堪哀。,5
Yuan,艾性夫,正觉僧榻,赞公分半榻，卧近竹西楼。四壁寒蛩夜，一山黄叶秋。梦随三鼓动，月尚半窗留。零乱芭蕉影，禅衣烂不收。,4
Song,王随,郑州浮波亭,潋滟波光入座寒，翠翎雪羽下云端。林花四绕馀何称，好种青青竹万竿。,3
Ming,王樵,其二,君本同心友，相期到处同。调官先梦兆，分袂忽西东。剑阁风初煖，瞿唐雪正融。几时行部遍，有信及征鸿。,5
Tang,僧中寤,赠王仙柯①,瞻思不及望仙兄，早晚升霞入太清。手种一株松未老，炉烧九转药新成。心中已得黄庭术，头上应无白发生。异日却归华表语，待教凡俗普闻名。,2
Yuan,武汉臣,仙吕端正好,赴皇都。趋天阙。现如今国家选用豪杰。陶伯常云：据贤弟文章。必得重用。正末唱：凭着我三冬足用文章绝。挥翰墨。走龙蛇。穿宫锦。着朝靴。封官爵。享豪奢。那时分。恁时节。我可将仁兄结草的这衔环谢下。,4
Ming,丁克仁,次郑（以忠生员同年） 其四,使君呈辞状，分离亦可知。萍逢殊未易，话别定何时。,5
Ming,平显,闻仲容弟居横里,令弟谋生亦有涯，横溪移屋就鱼虾。藕花官漾十三里，桑荫邻村百数家。飐字帘风誇鲁酒，卖丝船雨避吴娃。白头两地遥相忆，梦绕脊令原上沙。,5
Ming,叶挺英,送澹师还丹霞,半幅清言作意裁，如来藏里示莲胎。他生念我空中相，此地逢师劫后灰。不分月移罗带水，其如秋到雨花台。丹霞欲共閒云去，日夕惊心白发催。,5
Qing,王采薇,初春,晓镜慵梳饰，幽窗梦破迟。梅梁波反影，芸帙曙通曦。花逐调琴指，莺随入镜枝。十分春欲去，惆怅未成诗。,6
WeiJin,张野,奉和慧远游庐山诗,觌岭混太象，望崖莫由检。器远蕴其天，超步不阶渐。朅来越重垠，一举拔尘染。辽朗中大盼，回豁遐瞻慊。乘此摅莹心，可以忘遗玷。旷风被幽宅，妖涂故死灭。,0
Song,王彦博,句,黄须战士据鞍听，白发将军抚剑叹。,3
Qing,丁澎,野眺,秋原落日俯长溪，倚暮看山独杖藜。满目蒲菰双岛外，几家烟火万峰西。泉倾古洞云偏出，人在青冥鸟乱啼。精舍不殊寻柳谷，惟令许掾得幽栖。,6
Qing,方履篯,其二,荔浦同舟约，经春燕不归。孤篷岂吾愿，别泪满君衣。爱日盟心密，餐霞世侣稀。相期云汉外，明德慰调饥。,6
WeiJin,苏彦,七月七日咏织女,火流凉风至，少昊协素藏。织女思北沚，牵牛叹南阳。时来嘉庆集，整驾巾玉箱。琼佩垂藻蕤，雾裾结云裳。金翠耀华辎，軿辕散流芳。释辔紫微庭，解衿碧琳堂。欢宴未及究，晨晖照扶桑。仙童唱清道，盘螭起腾骧。怅怅一宵促，迟迟别日长。,0
Yuan,吴龙翰,过泾邑水西县尹先伯祖尝为邑簿领耆儒有识者,客里身无事，乘閒过水西。清波明白鹭，绿树带黄鹂。酤酒道旁饮，吟诗石上题。邑中逢故旧，坐定说环溪。,4
Qing,丁元照,白云洞,绝壁险摩空，中开一罅通。天心矜诡谲，山骨凿崆峒。阴气潜蛟黑，晴光漏日红。白云留不住，飞去九霄中。,6
WeiJin,庾䨹,大槐赋,有殊世之奇树，生中岳之重阿。承苍昊之纯气，吸后土之柔嘉。若夫赤松、王乔、冯夷之伦，逍遥茂荫，濯缨其滨。望轻霞而增举，垂高畅之清尘。若其含真抱朴，旷世所希。降夏后之卑室，作唐虞之茅茨。洁昭俭以矫奢，成三王之懿资。故能著英声于来世，超群侣而垂晖。仰瞻重干，俯察其阴。逸叶横被，流枝萧森。下覆灵沼，上蔽高岑。孤鹄徘徊，寡鹤悲吟。清风时至，恻怆伤心。将骋轨以轻运，安久留而涕淫。,0
NanBei,鲍照,代升天行,家世宅关辅，胜带宦王城。备闻十帝事，委曲两都情。倦见物兴衰，骤睹俗屯平。翩翻若回掌，恍惚似朝荣。穷途悔短计，晚志重长生。从师入远岳，结友事仙灵。五图发金记，九籥隐丹经。风餐委松宿，云卧恣天行。冠霞登彩阁，解玉饮椒庭。暂游越万里，少别数千龄。凤台无还驾，箫管有遗声。何时与汝曹，啄腐共吞腥。,1
Ming,王祎,次韵荅德元金友二首 其一,纳纳乾坤内，纷纷万事牵。文星犹似漆，兵气正如烟。转觉心忧世，其如命在天。同君畅怀抱，一醉杏花边。,5
Yuan,僧子贤,送叶明斋如京二首 其一,墨突不暇黔，孔席不暇暖。周流天地间，微踪何蹇蹇。迩来千百年，懿德人所范。送尔嘿无言，山城春日晚。,4
NanBei,施荣泰,王昭君,垂罗下椒阁，举袖拂胡尘。唧唧抚心叹，蛾眉误杀人。,1
Tang,方愚,读孝经,星彩满天朝北极，源流是处赴东溟。为臣为子不忠孝，辜负宣尼一卷经。,2
NanBei,刘骏,初秋诗,夏尽炎气微，火息凉风生。绿草未倾色，白露已盈庭。远视秋云发，近听寒蝉鸣。运移矜物化，川上感馀情。,1
Song,王禹偁,其四,移任长洲县，穷秋入水乡。江涵千顷月，船载一篷霜。竹密藏鱼市，云疏漏雁行。故园渐迢递，烟浪白茫茫。,3
Yuan,周砥,题倪云林画,云木蔽清野，峨眉横素秋。一雨过大壑，百川会新流。未能闻至道，宁即歌远游。岁晏且归去，采芝南山幽。,4
WeiJin,孙统,兰亭诗二首（《诗纪》作前馀杭令孙统二首。） 其一,茫茫大造，万化齐轨。罔悟玄同，竞异摽旨。平勃运谋，黄绮隐几。凡人仰希，期山期水。,0
Ming,王纶,登恒山,浑源自古雄朔方，突兀岩峰尖似削。个中高大者恒山，插破云霄无地著。碧潭春泛龙泉涌，瑶草香迷望他岭。紫芝峪冷九天霜，琴棋台聚三山景。步云路转数百折，通元谷高数百叠。夕阳岩畔色苍茫，白虎峰前光皎洁。四时噫气林梢吼，翠霭苍霜封洞口。我来振衣千仞冈，依稀踏遍无何有。顾瞻云外伊吾北，夷夏分明两地隔。虎豹深藏风自生，远惊胡马潜踪迹。俯视群山势拱耸，保障云中千万井。月明拍落胡笳声，春老人锄桑柘影。古来谁表名山镇，经国分疆人说舜。来游来祭察民风，非若穆王誇八骏。当年飞石到曲阳，风随石去吹天香。圣人作兮重封禅，至今两地年年草木沾馀光。,5
Yuan,李仁山,清平乐,瑶英轻洒。姑射飘仙驾。巧夺孤山能变化。夭娇飞来白下。绝怜玉骨清姿。不随红紫芳时。要识天然标格，竹篱茅舍横枝。,4
Yuan,宋沂,白鹤观次韵郑蒙泉呈朱仲文陈庶子,谁写《黄庭》一两章，碧桃花发日初长。欲求大药黄金鼎，先解明珠白玉珰。漠漠春阴连海气，迟迟云影度天光。群公共爱幽栖好，芝草瑶花杂众芳。,4
Song,王士元,龙子祠农人享神（题一作晋源山谷（即姑射平泉））,晋州之西，山曰藐姑，有泉源源流不潴。疏为八道沟与渠，坐令瘠土成膏腴。多黍多稌多麻蔬，沄沄万亩棋局如。田家终岁惟勤劬，虽有乾旱无忧虞。割牲酾酒父老趋，坎坎击鼓吹笙竽。报答龙神醉饱馀，宛若泽国江乡居。晋州之东民岂迂，耕种自亦为农夫。年年汲井井欲枯，赤日炙背田不濡。父子筋力疲辘轳，肩赪汗浃良区区。老我见此空嗟吁。谁把劳逸分两途，凶年且为宽赋租。,3
Song,仇远,醉闻杜宇,家家酒似池，日日醉如泥。海燕聊为客，杜鹃何苦啼。狂那知帽落，归不为花迷。信笔成诗句，苔笺小草题。,3
Tang,牟融,谢惠剑,感君三尺铁，挥攉鬼神惊。浩气中心发，雄风两腋生。犬戎从此灭，巢穴不时平。万里横行去，封侯赖有成。,2
Yuan,丘处机,寄燕京道友,此行真不易，此别话应长。北蹈野狐岭，西穷天马乡。阴山无海市，白草有沙场。自叹今华发，还来历大荒。,4
WeiJin,顾恺之,雷电赋,太极纷纶，元气澄练，阴阳相薄，为雷为电。击武乙于河，而诛戮之罚明，震展氏之庙，而隐慝之诛见。是以宣尼，敬威忽变。夫其声无定响，光不恒照，砰訇轮转，倏闪藏曜。若乃太阴下沦，少阳初升。蛰虫将启，动灵先应。殷殷徐振，不激不凭。林锤统节，溽暑烟煴。星月不朗，衣裳若焚。尔乃清风前飒，荡浊流尘。丰隆破响，列缺开云。当时倦容，廓焉精新。岂直惊安竦寐，乃以畅精悟神。天怒将凌，赤电先发。窥岩四照，映流双绝。雷电赫以惊衡，山海磕其奔裂。若夫子午相乘，水旱木零。仲冬奋发，伏雷先行。磕磕隆隆，闪闪夐夐。岂隐隐之虚凭，乃违和而伤生。昭王度之失节，见二仪之幽情。至乃辰开日朗，太清无霭。灵眼扬精以丽焕，壮鼓崩天而砰磕。陵雉訇隐以待倾，方地嶪崿其若败。苍生非悟而丧魂，龙鬼失据以颠沛。光惊于泉底，声动于天外。及其洒北斗以诞圣，震昆阳以伐违，降枝鹿以命桀，岛双濆而横尸。倒惊桧于霄际，摧腾龙于云湄。烈大地以绕映，惟六合以动威。在灵德而卷舒，谢神艳之难追。,0
Tang,李暇,杂曲歌辞 东飞伯劳歌,秦王龙剑燕后琴，珊瑚宝匣镂双心。谁家女儿抱香枕，开衾灭烛愿侍寝。琼窗半上金镂帱，轻罗掩面不遮羞。青绮帏中坐相忆，红鸾镜里见愁色。檐花照月莺对栖，空将可怜暗中啼。,2
Ming,释方润,东明寺,沙口东明寺，回峰暝复登。烟封扪鸟树，石抱挂猿藤。过水留云磬，明龛上佛灯。永言同白业，脱屣卧岩层。,5
Tang,元阳子,其十,天生二物应虚无，为妻为子复为夫。三五之门唯日月，能分卯酉座为初。,2
Yuan,周砥,渔庄,杨柳拂紫扃，芙蓉落晚汀。鸥眠沙嘴白，山近屋头青。樽酒何劳劝，渔歌岂厌听。王维爱裴迪，联句不曾停。,4
Ming,尹顺之,雪夜,四望连空阔，繁星乍有无。地排群玉府，天琢一冰壶。画入维摩癖，歌从郢里孤。此身高卧处，还似近清都。,5
Qing,尹拯,其二,平生志不在群飞，淡寂惟思卧闭扉。作邑何尝变素履，居閒已觉息尘机。贫家活计从吾好，俭德工夫复孰非。漫兴迩来频试笔，香山句法渐依俙。,6
Qing,王炜,春日閒居,南郊春色满，人静鸟声多。久雨鱼苗活，微风燕子过。花飞寒食节，草绿夕阳坡。尽日无他事，援琴对薜萝。,6
Ming,于觉世,送别北山都谏,竹西亭下放舟行，一曲骊歌送客情。去尽游人山色暮，昆仑冈畔又潮生。,5
Tang,李端,送友人游江东,江上花开尽，南行见杪春。鸟声悲古木，云影入通津。返景斜连草，回潮暗动蘋。谢公今在郡，应喜得诗人。,2
WeiJin,钟会,怀士赋,记远念于兴波。,0
Ming,方太古,放船二首 其一,放船春水漫，系缆柳条青。去去江村近，风吹鱼网腥。,5
Song,王汉,金山独秀峰,千古压嶙峋，标奇世绝伦。形从天赋授，名自我推论。众岳犹前席，群峰合望尘。不知居海郡，知己是何人。,3
Qing,于式枚,其七,云影琴台暮，溪流剑阁春。变衰余草木，澒洞莽风尘。涕泪宣光事，江湖稷契身。汉南连灞上，极目正愁人。,6
Tang,王绩,其八,山居自可安，乐道不为难。甲乙题书卷，梧桐数药丸。树阴连户静，泉影度窗寒。抱琴聊倚石，高眠风自弹。,2
Song,方逢辰,挽宋尚书余公二首 其一,时样多求赫赫声，惟公独韫玉精神。传无房杜可书事，心即羲皇太古人。日月升时先奋翼，风云浓处忽抽身。苍苍忍夺客星去，却使凌烟忆老臣。,3
Yuan,王恽,赠彦政副使,一世佳公子，气涵浑水春。衣冠逾绕泽，曲糵岂谋身。白璧诗名重，清灯客舍新。不妨宛马足，暂屈到河神。,4
Tang,令狐楚,春游曲（一作游春词）三首 其一,晓游临碧殿，日上望春亭。芳树罗仙仗，晴山展翠屏。,2
Tang,吴晃,鱼上冰,春水潜鳞发，寒潭旧藻疏。扬鬐顺气后，振鬣上冰初。戏广怜空洁，浮清媚景虚。戒贪还避饵，思达每怀书。湿映流澌薄，狂游触浪馀。终希泮涣泽，为化北溟鱼。,2
Ming,王铎,鹫峰寺与友苍上人,偶来寻古寺，雨后得余清。漠漠人烟外，泠然一磬鸣。禅床随处厝，秋草就阶平。只恐深山去，白云隔几程。,5
Tang,僧可朋,赠孙真人,世上屡更改，山中常晏安。六爻穷《易》象，九转炼神丹。洞里花开晚，峰头雪落残。为馀琴一弄，鹤舞下松端。,2
NanBei,萧悫,春日曲水诗①,落花无限数。飞鸟排花度。禁苑至饶风。吹花春满路。岩前片石迥如楼。水里连沙聚作洲。二月莺声才欲断。三月春风已复流。分流绕小渡。堑水还相注。山头望水云。水底看山树。舞馀香尚存。歌尽声犹住。麦垄一惊翚。菱潭两飞鹭。飞鹭复惊翚。倾曦带掩扉。芳飙翼还幰。藻露挹行衣。,1
Song,王和中,刘公亭,槛外长江江外山，江光山色远相连。人耕桑柘无穷地，鸟渡烟云不尽天。寒日竹笼沽酒市，晚风笛起钓鱼船。,3
Qing,王猷定,舟行,海陵城忽过，四望远濛濛。布被经斜雨，蒲帆饱大风。惊鸥飞不定，初柳意无穷。三月今朝是，扁舟东复东。,6
Yuan,甘立,送客赋得城上乌（一作《夜乌啼曲》）,月落城上楼，乌啼楼上头。一啼海色动，再啼朝景浮。马鸣黄金勒，霜满翠羽裘。乌啼在故处，人生多去留。,4
NanBei,鲍泉,落日看还诗,妖姬竞早春，上苑逐名辰。苔轻变水色，霞浓掩日轮。雕梦斜落景，画扇拂游尘。衣香遥已度，衫红远更新。谁家荡舟妾，何处织缣人。,1
Qing,毛正学,九日顾迂客雷阮徒招集吴山登高用昌黎人日城南登高韵,昨夜横山堂，柔翰频自弄。诸君各健举，独如蝇被冻。诗本吾家学，才尽迄无用。今朝吴山道，篮舆托后从。俄停陶岘舟，金尊呼客共。目瞩远近峰，一一迎而送。渔艇棹歌回，钓车卷断葑。落日浴平湖，水势兼天纵。急管杂繁弦，终宵亦倥偬。传语谢山灵，兹游不辞重。,6
Yuan,何景福,武林偶成,独宿江楼梦一回，滞人官库酒多灰。满城钟动漏初歇，近岸舟喧潮欲来。富贵在天三尺命，姓名震地一声雷。海门千里波光赤，火齐还升玉镜台。,4
Yuan,王祯,屝,蒯菅柔韧自编成，不换仍呼不借名。长向绿蓑衣底著，两行偏称野夫情。,4
WeiJin,枣据,表志赋,过承嘉惠，擢身泰晨，俯蹑丹墀，仰承三辰。当乐夏之《[岂风]》南，蒙朱阳之和仁，接鸣鸾之垂翼，因神虬之光鳞。浮眇末之纤质，济吾身于天津，邈卢敖之所涉，阶多士之遗尘。登九垓之虚轨，觌汗漫之威神。情飘飘而凌云，意仿佛于真人。扶摇薄于悬圃，增城郁以嵯峨。被羽衣之飞飞，握若蕙之芳滑蹈纠纷之绝轨，攀大椿之疏柯。意翘翘而慕远，思濯发于天波。悲落叶之思条，情恋恋于昊苍。怀圣德之弘施，情惨切而内伤。感有莘之媵臣，愿致主于陶唐。,0
Yuan,王祎,其二,爱听筝声曲，贪看锦上花。青年去如失，白发坐来加。政复怜身世，无徒恋物华。劝君坚晚节，湖畔卧烟霞。,4
Yuan,朱讷山,成轩叶君舍梅林故家而三迁塍乐池头结庐退隐莳兰种莲栽菊插梅以取四时生香不断之意桂子兰孙又能继志述事诚可嘉尚敬步詹山高韵缮写呈似幸恕其率文炳载拜 其一,相传清白事非誇，翁季同心有几家。剩喜生香香不断，兰莲梅菊四时花。,4
WeiJin,棘据,诗（《诗纪》作游览。）,矫足登云阁，相伴步九华。徙倚凭高山，仰攀桂树柯。延首观神州，回睛盻曲阿。芳林挺修干，一岁再三花。何以济不朽，嘘吸漱朝霞。重岩吐神溜，倾觞挹涌波。恢恢大道间，人事足为多。,0
Yuan,尹廷高,客中思归,孤灯寒照影，清夜自沈吟。砧杵他乡泪，松楸故国心。路长归梦短，酒浅客愁深。了却江湖债，携书隐竹林。,4
Qing,王世绶,挽郭嵩焘联,有道衣冠，汾阳福寿；龙门著述，岛服经纶。,6
Ming,王佑,过安庆吊余廷心,左辖当年镇皖城，江淮千里日交兵。四方共倚雄藩在，一木孤撑大厦倾。高节分明成蹈海，奇才磊落见行营。至今书疏留遗恨，丞相旌旗不远征。,5
Ming,王宠,红莲盛开漫兴二首 其一,菡萏照碧水，芙蓉开紫房。娟娟倚秋色，冉冉下云光。意态风前剧，腰支掌上狂。芰荷高日影，双浴䌽鸳鸯。,5
Qing,毛莹,望江南 其一 寄中郎弟白门,秋已半，可惜是池塘。夜雨莲衣都褪粉，晓寒梧井又添黄。况尔在他乡。,6
Yuan,沈禧,风入松 赠画师,隐君家住白云深。华发已骎骎。芒鞋蹋破莓苔径，何曾惮、石磴崎嵚。问酒每过村店，访僧时叩禅林。归来高卧北窗阴。名利不关心。半生清乐甘吾分，箪瓢饮、不慕腰金。胸次包含丘壑，笔端幻出云岑。,4
Qing,王嵩高,盱眙怀常尉建,昔人耽吏隐，曾此驻高轩。白日无公事，青山满县门。调琴寄幽兴，拄笏欲忘言。不见神仙尉，诗成谁与论。,6
Tang,司空图,赠圆昉公①,天阶让紫衣，冷格鹤犹卑。道胜嫌名出，身闲觉老迟。晓香延宿火，寒磬度高枝。每说长松寺，他年与我期。,2
Song,王清惠,捣衣诗呈水云,妾命薄如叶，流离万里行。黄尘燕塞外，愁坐听衣声。,3
Tang,李世民,咏雪,洁野凝晨曜，装墀带夕晖。集条分树玉，拂浪影泉玑。色洒妆台粉，花飘绮席衣。入扇萦离匣，点素皎残机。,2
Tang,僧延沼,其二,万种方圆在月前，低头思虑万重关。吹毛莫比镆铘利，一点舒光遍大千。,2
Qing,尹继善,壬午七月石庵学使重过西园话旧仍用不系舟小集韵 其一,积雨初收晚吹凉，西园留客对晴光。重来渐觉知交少，老去空添鬓发苍。远树烟笼钟岭翠，平池波泛藕花香。衔杯话到当年事，残暑疏星句未忘。,6
NanBei,王融,其三 渌水曲,湛露改寒司，交莺变春旭。琼树落晨红，瑶塘水初渌。日霁沙溆明，风泉动华烛。遵渚泛兰觞，乘漪弄清曲。斗酒千金轻，寸阴百年促。何用尽欢娱，王度式如玉。,1
Ming,方维仪,北窗,绿萝结石壁，垂映清芬堂。孤心在遥夜，当窗皎月光。悲风何处来，吹我薄衣裳。,5
Ming,史廷璇,送卜从大会试,少年南省中经魁，共喜乡书报捷回。学富胸中摅素志，名高天下识奇才。风云步武亨衢近，奎璧文光泰运开。此去禹门桃浪暖，龙头只待一声雷。,5
NanBei,吴迈远,杞梁妻,灯竭从初明，兰凋犹早薰。扼腕非一代，千载炳遗文。贞夫沦莒役，杜吊结齐君。惊心眩白日，长洲崩秋云。精微贯穹旻，高城为聩坟。行人既迷径，飞鸟亦失群。壮哉金石躯，出门形影分。一随尘壤消，声雀谁共论。,1
NanBei,崔鸿,咏宝剑诗,宝剑出昆吾，龟龙夹采珠。五精初献术，千户竟论都。匣气冲牛斗，山形转鹿卢。欲知天下贵，持此问风胡。,1
Ming,方应选,戏次宪周韵,暂解山公事，间翻陶令书。白衣人不到，宁惜换银鱼。,5
Ming,王佑,舜庙,南海苍梧万里遥，重华遗迹在山椒。地灵尚忆迎龙鼓，天籁如闻奏凤韶。大禹玄圭功已告，二妃斑竹恨难销。小臣再拜瞻龙衮，但觉薰风满袖飘。,5
NanBei,萧绎,和鲍常侍龙川馆诗,珍台接闲馆，迢递山之旁。多解三真术，俱善四明方。玉题书仙篆，金榜烛神光。桂影侵檐进，藤枝绕槛长。苔衣随溜转，梅气入风香。,1
Tang,李乂,淮阳公主挽歌,玉颜生汉渚，金缕化邙尘。汤沐荣天女，哀荣感路人。凤凰曾作伴，蝼蚁忽为亲。畴日成蹊处，秾华不复春。,2
Ming,文震孟,胪唱纪恩,紫烟浮动蔚蓝天，定有祥云捧日边。国士怀惭叨宠遇，家声遥接仰名贤。光生御笔龙章焕，色映宫罗凤彩鲜。报主正从今日始，雄文谁拟勒燕然。,5
WeiJin,僧慧远,报罗什偈一首,本端竟何从，起灭有无际。一微涉动境，成此颓山势。惑相更相乘，触理自生滞。因缘虽无主，开途非一世。时无悟宗匠，谁谓握元契。末问尚悠悠，相与期暮岁。,0
Yuan,僧惟则,晓行吴淞江,水转沙涂又一湾，迎船孤塔出烟岚。长江一道横风起，两岸争飞上下帆。,4
Qing,尹鑴,金水窟,昔闻金在窟，今见水生天。至宝神全秘，名区世浪传。窥焰那得井，刳木漫通泉。客有相如病，添杯坐月边。,6
NanBei,颜延之,其三 刘参军,刘伶善闭关，怀清灭闻见。鼓钟不足欢，荣色岂能眩。韬精日沉饮，谁知非荒宴。颂酒虽短章，深衷自此见。,1
Song,王钦臣,和秦少游赠刘景文韵,每爱扬庄解荐雄，喜君归兴自江东。轩昂岂为兵家学，磊落真馀国士风。垂橐忽惊诗满卷，论文常负酒樽空。边州千骑新居上，莫忆鲈鱼记棹蓬。,3
Yuan,李延兴,秋日山行,林路郁迢遥，村行野兴饶。两山青入屋，一水白平桥。埽石收松子，耕云种药苗。仙人王质辈，应向此中樵。,4
Tang,伍乔,冬日道中（一作冬日送人）,去去天涯无定期，瘦童羸马共依依。暮烟江口客来绝，寒叶岭头人住稀。带雪野风吹旅思，入云山火照行衣。钓台吟阁沧洲在，应为初心未得归。,2
Yuan,李延兴,舟次松陵,客路几时尽，愁怀到处同。断帆冲暮雨，短笛咽秋风。水碧沙云白，山青柿叶红。莫言诗费日，光动锦囊中。,4
Qing,王乘箓,送人从军,系马官道旁，沽酒石桥北。不敢再淹留，为君壮行色。,6
Qing,王兴仁,挽张之洞联,近法远师，是公门再传弟子；人微道丧，为天下一哭斯文。,6
Tang,宋务光,海上作,旷哉潮汐池，大矣乾坤力。浩浩去无际，沄沄深不测。崩腾翕众流，泱漭环中国。鳞介错殊品，氛霞饶诡色。天波混莫分，岛树遥难识。汉主探灵怪，秦王恣游陟。搜奇大壑东，竦望成山北。方术徒相误，蓬莱安可得。吾君略仙道，至化孚淳默。惊浪晏穷溟，飞航通绝域。马韩底厥贡，龙伯修其职。粤我遘休明，匪躬期正直。敢输鹰隼执，以间豺狼忒。海路行已殚，輶轩未皇息。劳歌玄月暮，旅睇沧浪极。魏阙渺云端，驰心附归冀。,2
Tang,缺名二,其二,吾死不须哭，徒劳枉却声。祇用四片板，四角八枚丁。急手涂埋却，臭秽不中亭。墓内不须食，麦酒三五瓶。时时独饮乐，饮尽更须倾。只愿长头醉，作伴唤刘伶。你道生胜死，我道死胜生。生即苦战死，死即无人征。十六作夫役，二十充府兵。碛里向前走，衣钾困须擎。白日趁食地，每也悉知更。铁砵淹甘饭，同火共分诤。长头饥欲旺，肚似砍穷坑。遗儿我受苦，慈母不须生。相将归去来，间不浮可亭。妇人因重役，男子从征行。带刀拟开煞，逢阵即相刑。将军马上死，兵灭地君营。血流遍荒野，白骨在边庭。去马游残迹，空留纸上名。关山千万里，影绝故乡城。生受刀光苦，意里极皇皇。,2
NanBei,何处士,通士人篇,龙宫既入道，凤阙且辞荣。禅龛八想净，义窟四尘轻。香盖法云起，花灯慧火明。自然忘有著，非止悟无生。,1
NanBei,宗钦,东宫侍臣箴,恢恢玄古，悠悠生民。五才迭用，经叙彝伦。匡父维子，弼君伊臣。颠而能扶，屈而能伸。昔在上圣，妙鉴厥趣。不曰我明，而乖其度。不曰我新，而忽其故。如彼在泉，临深是惧。如彼覆车，望途改步。是以令问宣流，英风远布。及于三季，道丧纯迁。桀起琼台，纣醊糟山。周灭妖妃，羿丧以田。险诐蔽其耳目，郑卫陈于其前。怙才肆虐，异端是缠。岂伊害身，厥胤歼焉。茫茫禹迹，画为九区。昆虫鸟兽，各有巢居。云歌唐后，垂横美虞。疏网改祝，殷道攸敷。龙盘应德，隋蛇衔珠。勿谓无心，识命不殊。勿谓理绝，千载同符。爰在子桓，灵数攸臻。仪刑徐阮，左右刘陈。披文采友，叩典问津。用能重离袭曜，魏鼎维新。于昭储后，运应玄箓。夕惕朝乾，虚衿远属。外抚幽荒，内怀茕独。犹惧思不逮远，明不遐烛。君有诤臣，庭立谤木。本枝克昌，永符天禄。微臣作箴，敢告在仆。,1
Ming,王龙起,长夜曲,玉塞遥遥人未到，金闺夜夜鸡鸣早。画屏银烛影长寒，宝帐薰笼空自好。井床幽咽辘轳软，离魂乍断惊眠浅。半枕寻思信复疑，回肠逐与更筹转。芭蕉露坠清声发，螽斯络纬哀残月。窗纱冷落暗生光，耿耿含情独不歇。,5
Ming,王谊,三香图,微步凌波见袜痕，玉容相向总无言。夜深髣髴香尘过，疑是杨花姐妹魂。,5
Song,尤槩,夏日观农,行行旷野间，田家功正甫。老农谓予言，此中情难数。焦枯虑连旱，阴损虑积雨。插莳复耕耘，酷日无从拒。岂不爱四肢，望岁忘其苦。但愿庆丰年，得给人三釜。,3
WeiJin,陆机,其二,流离亲友思，惆怅神不泰。素骖伫轜轩，玄驷骛飞盖。哀鸣兴殡宫，回迟悲野外。魂舆寂无响，但见冠与带。备物象平生，长旌谁为旆。悲风徽行轨，倾云结流霭。振策指灵丘，驾言从此逝。,0
Qing,方寿,雪霁,快雪初晴月乍明，碧天无际透疏棂。香生薝卜心如水，閒展《黄庭》一卷经。,6
Ming,冉庸,谪居灵川,昔闻岭外遍江滩，今日方知行路难。越鸟啼时红槿发，潭蛟潜处碧波寒。唱歌跳鬼家家重，击鼓招兵夜夜欢。独有风尘流落客，每思乡国动长叹。,5
Ming,方文,水崖哭明圃子留,忆昔相携吴楚游，日同匕箸夜同裯。奇欢东坝千钟酒，苦恨西湖一叶舟。共把愁心对陵阙，独将佳句播沧洲。河山犹未归尧禹，痛尔飘零先白头。,5
Ming,丁运熙,忠悯祠二,洒泣誓孤军，杀身清塞氛。凶门应不避，亡地岂图存。阵碛开新庙，祁山像旧坟。精忠今不泯，香火两朝恩。,5
Ming,方蕖,拟宫词 其一,暗拭啼痕嘱侍儿，此情休与内家知。君王若是閒相问，为道红颜胜昔时。,5
NanBei,王升之,笏赞,慎为德要，惟善用光。敬上尊贤，贵不踰常。用制斯器，备对遗忘。因事施礼，升降有章。,1
Qing,王苏,南闸,欸乃荡空碧，孤舟晓欲东。残春野色外，乐岁市声中。鸟语林端日，潮音水面风。渔郎尚酣睡，隔宿一镫红。,6
Yuan,来志道,至正辛丑秋七月十有三日唱和诗得得字,招提面晴湖，出城路咫尺。云林尽萧爽，盘踞神龙宅。僧开草堂静，鹤避松烟碧。延赏非俗流，清言足佳客。飞光瞰澄波，驻屐乱苍石。嘲咏图罄欢，留连竟忘夕。吾徒洵疏豪，此会宁再得。风尘莫回首，回首增叹息。,4
Tang,嵯峨天皇,渔歌子 其一 每歌用“带”字,江水渡头柳乱丝，渔翁上船烟景迟。乘春兴，无厌时，求鱼不得带风吹。,2
WeiJin,挚虞,逸骥诗,逸骥无镳辔，腾陆从长川。剪落就羁靮，飞轩蹑云烟。,0
Song,王禹偁,其五,移任长洲县，沿流渐入吴。见碑时下岸，逢店自徵酤。野庙连荒冢，江禽似画图。高堂从别后，应梦宿菰蒲。,3
Qing,文静玉,西湖泛月,西子湖边月，流纹荡画桡。露花青雀舫，烟柳赤阑桥。旧谱《霓裳》忆，新词翠袖娇。谁家珠箔里，凉影一枝箫。,6
NanBei,萧驎,咏袙复诗,的的金纱净，离离宝撮分。纤腰非学楚，宽带为思君。,1
Song,方岳,其二,一角玉麟寒，何心獬豸冠。满腔秋沆瀣，披腹玉琅玕。讲入经三昧，书成义不刊。阳城遗碣在，老泪不胜弹。,3
Tang,方壶居士,题法云寺双桧,谢郎双桧绿于云，昏晓浓阴色未分。若并亳宫仙鹿迹，定知高峭不如君。,2
Song,淳藏主,其八,数行大字贝多叶，一炷粗香古柏根。石室静延春昼永，杜鹃啼破落花村。,3
Qing,文斌,挽张百熙联,生有自来，独钟衡岳英灵气；死何所憾，未竟长沙磊落才。,6
Ming,尹体震,山楼夕照,远望当归日，登楼思惘然。溪云连雨湿，风叶落霜前。鸟宿湖边树，人归月下船。秋风吹客泪，无处托啼鹃。,5
Ming,王景,剑阁图,剑阁云栈高嵯峨，嘉陵江水扬清波。神扃鬼凿閟幽阒，秋风古道无人过。一朝日华忽西被，宇宙淋漓荡元气。霆轰飙举神龙逝，山川草木皆生意。乃知世道有晦明，蜀山万仞如砥平，圣人在位四海清。,5
Song,王之望,豁然亭,何处开轩槛，凌虚香霭间。胸中吞百粤，眼界抵三山。晓日宾沧海，秋潮俯碧湾。登临一舒啸，宇宙顿宽閒。,3
Tang,僧处默,远烟,霭霭前山上，凝光满薜萝。高风吹不尽，远树得偏多。翠与晴云合，轻将淑气和。正堪流野目，朱阁意如何。,2
Qing,王炜,送文如师氏归里,寒林小鸟尚嘤嘤，独向东城为送行。思逐回风悲落叶，梦惊流水作寒声。高斋有意还迟月，短棹无心复计程。分手泪倾南北恨，孤帆杳杳夕阳横。,6
Tang,僧慧忠,答智威偈（题拟） 其一,念想由来幻，性自无终始。若得此中意，长波当自止。,2
Ming,王庄妃,题蓟州汤泉,闷倚雕栏强笑歌，娇姿无力怯宫罗。欲将旧恨题红叶，只恐新愁上翠蛾。雨过玉阶天色净，风吹金锁夜声多。从来不识君王面，弃置无情奈若何。,5
Song,王易简,其十 丹泉,泠泠佩行空，湛湛镜无滓。至洁漱岩骨，馀润蒸石髓。山上真人居，鼎灶长不毁。犹闻洗药香，渐作落花水。临流且勿尝，清音濯幽耳。,3
Tang,于鹄,题邻居,僻巷邻家少，茅檐喜并居。蒸梨常共灶，浇薤亦同渠。传屐朝寻药，分灯夜读书。虽然在城市，还得似樵渔。,2
Song,方大琮,宴徐大参,麟符久合换貂蝉，又向乡邦拥十年。眼赤腰黄天宠泽，颜红鬓绿地神仙。极知昼绣堪行染，见说宵衣正渴贤。好事还殊门外路，人看四辈下翩翩。,3
Qing,王福清,奉题常公殉节诗,为筹军饷逼群蛮，慷慨捐躯不避艰。昔岭风云惊义胆，西充雨露泣慈颜。雄才久冠青钱选，正气旋膺紫诰颁。自是慰忠绵俎豆，花溪时见鹤飞还。,6
Song,方一夔,冬日,冬晴不作雪，无处听寒号。山外一轮起，雾中三丈高。曝肩樵解褐，晒翼鸟遗毛。不特寒梅早，墙阴发露桃。,3
Ming,王钝,至平泉,为爱平泉景，依稀类午芹。龙祠新壮观，孔庙旧遗文。村舍鱼鳞次，山泉燕尾分。独怜崖畔柏，晚翠碍行云。,5
Qing,丁瑜,长相思 忆外,听钟声。数寒更。窗外芭蕉滴到明。梦儿也无情。薄罗轻。玉钗横。目送新鸿字未成。非关宿酒醒。,6
Yuan,王旭,大江东去 离豫章舟泊吴城山下作,南游三载，只江山、不负中原诗客。万里行装无别物，满意风云泉石。牛斗星边，灵槎缥缈，鬓影银河湿。哀歌谁和，剑光摇动空碧。回首帝子长洲，洪崖仙去，风雨鱼龙泣。海外三山何处是，黄鹤归飞无力。天下佳人，袖中瑶草，日暮空相忆。乾坤遗恨，月明吹入长笛。,4
Yuan,李存,其二,见说蕲州寇，官军久已收。壮夫仍扼虎，隐士莫盟鸥。且共津津喜，毋为咄咄愁。望乡虽有眼，筋力倦登楼。,4
WeiJin,刘恢,诗,东皋有一骏，名曰千金驹。络首缠骏尾，养以甘露刍。,0
Song,鼓峰,烛影摇红 五月初三,风入虞弦，麦秋向晚梅天润。彩丝长命斗新奇，还是端阳近。想见瑶池仙韵。对蟠桃、朱颜相映。篆飘宝鼎，酒满霞觞，黄堂深静。超悟真筌，凤归不作登台恨。庆馀有子在河图，详试龚黄政。好是棠阴清永。且游戏、壶中光景。会有飞诏，却奉轻轩，天朝归觐。,3
Ming,天民,题阙,争羡孤梅得遇春，煖风残雪越精神。西湖昨夜多奇瑞，点破红蕖已十分。,5
Qing,王泰际,清明醉步,寒食能晴仅有天，扶携筐罍踏春田。生人分醉黄泉酒，宿火重温青墓烟。无味强从欢笑侣，自明非复冶游年。良辰动是添愁思，理发支颐一榻前。,6
Ming,王天性,初入鲁境,行行春半空，征旆复山东。柳作烟中态，桃仍雪里容。逢人多白眼，顾影恨颜红。鲁酒从来薄，聊斟慰路穷。,5
Song,方大琮,其三,老去遇公为地主，剩将恩意煦摧颓。龟鱼得荫眠偏稳，鸥鹭忘机熟不猜。方喜玺褒天下最，又闻玉节日边来。丰年一饱谁之赐，好把禾头祝寿杯。,3
Yuan,甘立,晚出西掖同柯博士赋,薄暮出重闉，逶迟望双阙。辇路犹轻尘，上林已初月。悠悠文书静，去去车马绝。小草惭长松，承恩总无别。,4
NanBei,卢元明,梦友人王由赋别诗,自兹一去后，市朝不复游。,1
Ming,王九思,忆昔,忆昔瀛州选，凄凉老凤群。欲将淮海泪，哭向泰陵云。王国风雷少，昆冈玉石焚。数奇千古恨，不独汉将军。,5
Tang,丁仙芝,越裳贡白雉（一作孙昌胤诗）,圣哲承休运，伊夔列上台。覃恩丹徼远，入贡素翚来。北阙欣初见，南枝顾未回。敛容残雪净，矫翼片云开。驯扰将无惧，翻飞幸不猜。甘从上林里，饮啄自徘徊。,2
WeiJin,傅玄,秋兰篇,秋兰映玉池，池水清且芳。芙蓉随风发，中有双鸳鸯。双鱼自踊跃，两鸟时回翔。君其历九秋，与妾同衣裳。,0
Yuan,宋濂,樱花,赏樱日本盛于唐，如被牡丹兼海棠。恐是赵昌所难画，春风才起雪吹香。,4
Yuan,白珽,题如镜净讲师房,娱老林房世路赊，尘埃飞不到袈裟。西湖草木虽同土，北寺烟霞自一家。静敞白间翻贝叶，閒输赤仄养椒花。鉴光炯炯辉今古，身后何须用五车。,4
Ming,王渐逵,泰州寓馆感兴,六月野荷浒，东风尽日幽。水生安定宇，花发凤皇洲。独馆怜新梦，南山怀旧游。相逢总相识，聊以解淹留。,5
Yuan,王子一,么篇,去去山无尽。行行路转差。则为那白云渐渐迷高下。不由咱寸心悄悄耽惊怕。见一个村翁远远来迎迓。我这𥚃为迷山路问樵夫。抵多少因过竹院逢僧话。,4
Ming,王世懋,震泽古柏,水部祠前柏，何年尚郁然。地缘乔木重，树为昔贤传。白鹤云双去，苍龙夜独眠。未须材用世，自有势参天。,5
Qing,文元星,役役,役役复役役，风吹衣上尘。人烟茅舍午，柳色野塘春。饥渴思云水，迟疑历莽榛。何曾驴子背，驼得尽闲身。,6
Qing,王德振,彝陵,夷陵古雄镇，城对大江开。地险蛮云合，天寒峡雨来。荆门初弭节，西塞一登台。莫问秦馀事，苍茫但劫灰。,6
Qing,丁一揆,菩萨蛮 冬日写梅作,素梅点点铺香雪。疏篁渐长凌云节。同结岁寒盟。冰霜不易心。罗浮当日种。翠羽双栖共。看取绿盈枝。和羹结子时。,6
Yuan,狄君厚,梁州,前家儿功番成罪累。后尧婆恩变为仇。从古至今前家后继从来有。似这骊后定计。国舅铺谋。暗存着燕侣莺俦。可持请佃他凤阁龙楼。送的个前家儿惹罪遭殃。搬得个亲夫主出乖弄丑。都是后尧婆私事公仇。国舅。太后。君王行两三遍题名儿奏。着自家自等候。教武士金瓜列在我这脑背后。我如何不敢承头。,4
Song,王曾,其十二,更闻天子孝，荐术助长生。,3
Qing,王邦畿,省先府君墓,芳华发古木，稚鸟鸣朝林。自有生身处，曾无报本心。水流山路暗，云过石堂阴。认得碑题在，其如春草深。,6
NanBei,徐摛,咏笔诗,本自灵山出，名因瑞草传。纤端奉积润，弱质散芳烟。直写飞蓬牒，横承落絮篇。一逢提握重，宁忆仲升捐。,1
Yuan,何正,春草,春来无处不芳菲，色透湘帘好染衣。南浦暝烟凫鸟没，曲江寒雨鹧鸪飞。高人有意怜新绿，游子无心恋旧归。淮海年年空入望，六朝王业竟成非！,4
Qing,丁耀亢,哀陈章侯,到处看君图画游，每从兰社问陈侯。西湖未隐林逋鹤，北海难同郭泰舟。鼓就三挝仍作赋，名高百尺莫登楼。惊看溺影山鸡舞，始信才多不自谋。,6
Ming,尹铉,即事,略约横溪断，螺岑点黛纤。竹穿阶绿破，风透客扉尖。卸马仍扶策，登楼辄捲帘。深杯殊不恶，饶醉反成嫌。,5
Yuan,吴存,其二,世故年来阅已深，万方覆却不惊心。莫嫌叔夜未忘锻，自是渊明偶有琴。衣食未妨依马磨，文章何必衒鸡林。人生留得青青鬓，莫遣吴霜取次侵。,4
NanBei,江洪,其二,孀妇悲四时，况在秋闺内。凄叶留晚蝉，虚庭吐寒菜。,1
Song,王扬英,句,礨胸浇酒遣，洞腹晒书眠。,3
Qing,卜舜年,湖上送别,西风奋枯林，潮沸盛湖晚。泪眼对残阳，看君行渐远。,6
Qing,尤怡,宝剑,宝剑芙蓉锷，韬光匣里横。星辰秋忽动，风雨夜还惊。边郡今多事，故人方远征。徘徊欲相赠，不独为平生。,6
Qing,王龙光,其十 昧旦,中宵无寐枕空安，辗转单衾归梦难。唱彻鸡声天欲曙，晓星落落望更残。,6
Ming,王象晋,其二,争爱浓香一抹红，壅培缔架费人工。何如吉贝东皋上，冬底犹能禦凛风。,5
Yuan,王毅,济川桥,帘幕天香桂子秋，白沙翠竹护中洲。平分风月双溪水，高摘星辰百尺楼。铸剑空怀今古迹，留槎不碍去来舟。虹桥可接天河路，我欲梯云汗漫游。,4
Qing,王嘉禄,遣兴,数日掩扉坐，阶前芳草新。炉烟清入梦，茗味澹如人。疏雨将催暝，妍花各为春。酒边有心事，不惜典衣频。,6
Qing,王苹,南园,何处箖箊有敝庐，空存老树与清渠。乱泉声里谁通屐，黄叶林间自著书。草色又新秋去后，菊花争放雁来初。菘畦舍北馀多少，取次呼童一荷锄。,6
Ming,文涛,游稍泉,幽径苍无际，扪萝到水头。看山僧共坐，赓句鸟相酬。云落空潭影，蝉鸣古树秋。登高聊一望，暮雨锁烟楼。,5
NanBei,沈约,豫章行,燕陵平而远，易河清且驶。一见尘波阻，临途引征思。双剑爱匣同，孤鸾悲影异。宴言诚易纂，清歌信难嗣。卧闻夕钟急，坐阅朝光亟。往欢坠壮心，来戚满衰志。殂芳无再馥，沦灰定还炽。夏台尚可忘，荣辱亦奚事。愧微旷士节，徒感鄙生饵。劳哉纳辰和，地远托声寄。,1
Yuan,余嘉宾,其二,大王峰影似莲花，石栈缘云铁锁斜。拟向紫霄分一曲，便携鸡犬住烟霞。,4
Tang,僧栖蟾,宿巴江,江声五十里，泻碧急于弦。不觉日又夜，争教人少年。一汀巫峡月，两岸子规天。山影似相伴，浓遮到晓船。,2
Qing,王炘,秋日同诸友登山,弗弗西风秋欲深，乱离此日共浮沉。孤城远望云栖树，野浦斜看鸟入林。烽火烟迷山律律，江流声合马骎骎。新亭孤酌堪流涕，暮雨无端送笛音。,6
Song,王识,水调歌头 观星,一雨洗空阁，象纬迫人清。披襟台上，坐看北斗正旋衡。知是南宫列宿，初出极星未远，龙角正分明。河汉馀千里，风露已三更。坐未久，书帙散，酒壶倾。凉生殿阁，冷然邀我御风行。拟欲乘槎一问，但得天孙领略，安用访君平。莫笑儒生事，造化掌中生。,3
Song,毛珝,寓兴国之十咏亭呈诸友,断垣荒棘疑无路，忽有幽亭一亩馀。不称郡侯来把酒，偏宜野客借观书。临阶汲水防苔滑，隔岸看山爱柳疏。非有旧交时下顾，十分风味落樵渔。,3
WeiJin,牵秀,宴曜武堂诗,沐浴洪流，饮服清芳。将结微根，永晞朝阳。恭承渥惠，庶无怠荒。,0
Tang,僧省僜,其三,吴坂当年塔未开，宋云葱岭见师回。手携只履分明个，后代如何密荐来。,2
NanBei,何偃,冉冉孤生竹,流萍依清源，孤鸟宿深沚。荫干相经萦，风波能终始。草生有日月，婚年行及纪。思欲侍衣裳，关山分万里。徒作春夏期，空望良人轨。芳色宿昔事，谁见过时美。凉鸟临秋竟，欢愿亦云已。岂意倚君恩，坐守零落耳。,1
Ming,尹舜举,其五,陶公未得赋归来，屈子行吟楚泽隈。圣世梁鸿犹潦倒，明时贾谊亦迟徊。倾壶莫黑冯唐发，吹律谁燃长孺灰。端复神交知有道，青眸阮籍几时开。,5
WeiJin,潘尼,赠长安令刘正伯诗,游鸾凭太虚，腾鳞托浮霄。过蒙嘉时会，假翼陵扶摇。疲惫充时乏，及余再同僚。并迹侍储宫，携手登皇朝。刘侯抚西都，迈绩参豹乔。德厚化必深，政明奸自消。万寻由积篑，千里一步超。尔其骋逸轨，远涂固可要。,0
Yuan,王仲文,四煞,俺媳妇儿呵脸搽红粉偏生嫩。眉画青山不惯颦。瑞雪般肌肤。晓花般丰韵。杨柳般腰肢。秋水般精神。白森森的皓齿。小颗颗的朱唇黑鬒鬒的乌云。这𥚃又离城侧近。怎不唤一行仵作仔细检报缘因。,4
Tang,成彦雄,寒夜吟,洞房脉脉寒宵永，烛影香消金凤冷。猧儿睡魇唤不醒，满窗扑落银蟾影。,2
Yuan,方一夔,其二,西窗幽绝处，懒与老相便。燕伴迟归客，潮推逆上船。照杯窥户月，注砚养花泉。近藁无新语，归来学钓鳊。,4
Ming,僧大澍,经天池废寺,松磴逶迤翠几层，昨宵风雨梦来曾。到门疏竹留群鸟，倚树愁云老一僧。莲叶峰头虚石子，钵盂泉底冷龛灯。夕阳秋草多荒迹，忍见残碑抱古藤。,5
WeiJin,晋孝武帝,示殷仲堪诗,勿以己才。而笑不才。,0
Tang,白行简,望夫化为石赋（以望远思深质随神变为韵）,至坚者石。最灵者人。何精诚之所感。忽变化而如神。离思无穷。已极伤春之目。贞心弥固。俄成可转之身。原夫念远增怀。凭高流盼。心摇摇而有待。目眇眇而不见。丝萝虽托。难立节以自持。金石比坚。故推诚而遂变。徒观夫其形未泐。其怨则深。介然而凝。类夫启母之状。确乎不拔。坚于王霸之心。口也不言。腹兮则实。形落落以孤立。势亭亭而迥出。化轻裙于五色。独认罗衣。变纤手于一拳。已迷纨质。矧乎石以表其贞。变以彰其异。结千里之怨望。含万里之幽思。绿云朝触。拂峨峨之髻鬟。微雨暮沾。洒涟涟之珠泪。杂霜华于脸粉。脱苔点于眉翠。昔居人代。虽云赋命在天。今化山椒。可谓成形于地。于是感其事。察其宜。采蘼芜之芳。生不相见。化芙蓉之质。死不相随。冀同穴于冥漠。成终天之别离。则知行高者其感深。迹异者其致远。委碧峰之窈窕。辞红楼之婉娩。下山有路。初期携手同归。窥户无人。终叹往而不返。嗟乎。贞志可嘉。高节惟亮。同胚浑之凝结。异追琢而成状。孤烟不散。若袭香于炉峰之前。圆月斜临。似对镜于庐山之上。形委化而已久。目凝睇而犹望。悲夫思妇于行人。莫不睹之而惆怅。,2
Yuan,李序,其三,山下泉鸣似殷雷，山前倒影射崔嵬。斜阳迢递天边去，暮色苍茫溪上来。青壁高悬西若木，丹崖半长夜明苔。何时落日都门道，照见东城陌上埃。,4
Qing,王玉麟,挽张之洞联,从容承顾命，镇静靖危疆，伟略孤忠，能以经权安大局；锦里幸识欧，金台重问政，千秋一别，那堪中外哭元勋。,6
Yuan,沈右,叔方先生过咏归亭二首 其一,短棹相过莫便回，咏归亭上且低徊。升堂拜母称觞后，隔竹呼童瀹茗来。八尺驼尼分紫锦，一双蜡屐破苍苔。空江草木虽摇落，犹有寒花带雨开。,4
Yuan,吴志淳,白杨行,钟陵东门白杨树，行人指点是双墓。墓中夫妇俱少年，一双白璧薶黄泉。黄泉相逢语呜咽，一一从前向郎说。前年郎去客三山，今年郎归白骨还。当时自画蛾眉样，今日却写郎容颜。容颜转似心转切，叫郎不应心断绝。生时不得逐郎行，死时却与郎同穴。丹青遗像留人间，年年泪竹寒生斑。当年曾过延平渡，还见双龙化剑湾。堂前既无父与母，堂下又无儿与女。使妾有子堂有姑，丹心一寸那能枯。六朝盛事付流水，忠义几人能到底。秋风月冷凤凰来，与郎同上吹箫台。,4
Yuan,方凤,寄吴善父,啧啧不得意，兴怀偏为君。犹为乞米帖，不作送穷文。纵酒长违俗，挥毫自出群。相思今夜雨，滴沥未堪闻。,4
Yuan,李达衷,田妇叹二首（见青邱风雅） 其一,霖雨连旬久未炊，门前小麦正离离。待晴欲刈晴还雨，谋饱为佣饱易饥。,4
Qing,毛士钊,鱼皮,斑文浮点点，一片认鱼皮。冒鼓声鞺鞳，藏弓服陆离。蒸成鳞已脱，剔去骨无遗。至味都包裹，真堪佐酒卮。,6
Tang,李世民,咏风,萧条起关塞，摇飏下蓬瀛。拂林花乱彩，响谷鸟分声。披云罗影散，泛水织文生。劳歌大风曲，威加四海清。,2
Qing,丁三在,为亚子题分湖旧隐图成以风木庵图乞题二首 其一,比儗频伽徙魏塘，盟沤图里墨花香。当时醉倒酒垆畔，忆否西湖萧九娘。,6
Ming,王直,其四,再命归鸾掖，重游集凤池。黄缣存故墨，紫诰布新词。开閤凉风入，挥毫瑞液滋。苍苍鸡树老，还对万年枝。,5
WeiJin,僧慧远,昙无竭菩萨赞,亹亹大匠，道玄数尽。譬彼大壑，百川俱引；涯不俟津，涂不旋轸。三流开源，于焉同泯。,0
NanBei,袁浮丘,皇太子释奠诗,三象既区，八文斯载。靡人谁牧，匪后焉载。参差王列，回环纪代。数含兴毁，理彰彪晦。（一章）我皇广运，实惟灵德。于昭储嗣，徽光万国。曾是知微，降情敦克。陈经宪古，正讹辩感。（二章）岩岩崇殿，蔼蔼重筵。韶仪淳睟，远旨清宣。剖斥穿杂，总括凝泉。冲识知归，蒙薄攸迁。（三章）司业克终，告成奠旅。简习容章，筮辰献举。肃兹戒禁，洁此牲俎。摇金盖凤，自宫徂序。（四章）有观惟礼，亦既具来。儒巾云列，朝绂星陪。式是保训，允兼明台。比萼唐卫，烨烨光埃。（五章）冬绪御朔，气爽烟辉。彯霞旦卷，凝霜晚晞。张县瞀目，铿锵动几。翻舞屡还，绝音忘归。（六章）语远河清，记閟辰迟。园朝游夕，浮年偶时。爵贺峻檐，蝈鸣旷坻。俯蹈盛典，仰震庸辞。（七章）,1
Ming,尹祥,和日域崇泰师,瓶锡飘然渡海溟，苍波缥缈法舟轻。几年面壁求心后，今日游方问道行。眼底观空三界尽，胸中朵月一轮明。客愁秋夜双肩耸，笔阵纵横偈自成。,5
Yuan,僧至仁,次韵简苏昌龄学士仲铭禅师,曾向燕然勒汉铭，吴门今对万山青。朝端声价苏司业，海内交游嵩仲灵。何日袈裟登钓艇，此时云锦照溪亭。一尊正候陶徵士，莫学三闾爱独醒。,4
Song,王曾,献金陵牧薛大夫白马诗,白马披丝练一团，今朝被绊欲行难。雪中放去唯留迹，月下牵来只见鞍。向北长鸣天外远，临风斜坠耳边寒。自知毛骨还应异，更请王良子细看。,3
Yuan,李惠,自题石门六观图卷（录四首） 其一 甑山晴雪,天上神仙缟素裳，云间宫阙陆离光。一轮日上金盘烂，千尺峰高玉笋长。饥鹤斜窥松桧影，野人独惜蕙兰芳。明朝黛色新如沐，添得泉珠满石床。,4
Tang,王质,金谷园花发怀古,寂寥金谷涧，花发旧时园。人事空怀古，烟霞此独存。管弦非上客，歌舞少王孙。繁蕊风惊散，轻红鸟乍翻。山川终不改，桃李自无言。今日经尘路，凄凉讵可论。,2
NanBei,范泰,诗,枉生竟何豫，未云倏已老。华发飘悴容，若虑栖怀抱。畴昔少年时，皆以归大造。,1
Song,丁谓,松,君子怜无改，诗人赋有乔。轻舟随桧楫，深涧映山苗。偃盖秦官远，凌霜夏社遥。鹤栖知得地，柏悦见干霄。,3
Yuan,王彝,其十三 玉鉴池,水清不生萍，况复生鱼子。僧面此中看，分明佛光里。,4
WeiJin,棘据,诗,金玉有本质，焉能不坚刚。惟在远炉炭，幽居永潜藏。,0
Yuan,余存庚,试剑石,旌阳古剑寒如冰，化成鍊就阴阳精。铁花乱雪星斗明，白帝夜哭蛟龙惊。一朝提携试苍石，海风吹断寒云色。天地高低两磨轮，日月东西双合璧。剑光如风石如泥，剑风飞过石不知。苍松怒号起雷雨，翠峡劈破青琉璃。当年一断成千古，融液至今难缀补。拂开苍藓勒奇勋，好向岐阳作钟鼓。,4
Yuan,照禅师,和西湖竹枝词,日日采莲湖水滨，湖中白日照青春。东风吹雨过湖去，江花愁杀未归人。,4
Tang,朱庆馀,送韦繇校书赴浙东幕,丞相辟书新，秋关独去人。官离芸阁早，名占甲科频。水驿迎船火，山城候骑尘。湖边寄家久，到日喜荣亲。,2
Tang,缺名一,其十二,本是达官儿，名作郎君子。从小好读书，更须多识字。长大人中官，当衙判曹事。高马衣轻裘，伴涉诸王子。官高渐入朝，供奉亲天子。纵得公王侯，终归不免死。,2
Ming,王佐,游丝,闹处偏多静处稀，飘扬无力望中微。弱条织雨牵闺恨，断缕迎风惹客衣。低挂檐前萦落絮，高飏天外系斜晖。伤情最怕春归去，网住桃花不与飞。,5
Song,彦修,夜宿武夷宫,巢松老鹤鸣丹井，笼月梅花摇素影。竹敲白露幔亭寒，吟弄紫箫山月冷。山月箫声清且幽，幔亭不见昔人游。我来欲此腾云雾，笑指三山十二楼。,3
Song,王处厚,游古陌吟,谁言今古事难穷，大抵荣枯总是空。算得生前随梦蝶，争如云外指冥鸿。暗添雪色眉根白，旋落花光脸上红。惆怅荒原懒回首，暮林萧索起悲风。,3
Ming,王宠,雨,把酒临江雨，披襟当楚风。簟纹摇水际，帆影落樽中。赤电腾馀照，青霞划半空。新凉殊可醉，潇洒净房栊。,5
Ming,方以智,春辞长安过芦沟桥,河道出桑乾，桥头薄日寒。榆关春色迥，辽海暮云残。征雁回金阙，归鞭控玉鞍。惊沙掩独鹿，回首远长安。,5
NanBei,姚翻,同郭侍郎采桑诗,雁还高柳北，春归洛水南。日照茱萸领，风摇翡翠篸。桑间视欲暮，闺里遽饥蚕。相思君助取，相望妾那堪。,1
Ming,王素云,郊居,满望苍藤趁晚晴，残蝉衰柳不禁鸣。花间烧叶茶烟湿，竹底篝灯露气清。月向水中流夜色，风从芦里撼秋声。凭谁借得飞云履，不惮崎岖上玉京。,5
Ming,王应钟,赠边少微郡守擢广西宪伯,臬台新命下周京，万里山川引宪旌。翡翠声中经粤峤，桄榔叶外见军城。霜横象郡三苗静，月照龙编八桂清。一卧文园劳记念，心随飞盖独含情。,5
Ming,王冕,次韵答王敬助六首 其三,慷慨登高罢，风流入醉余。山田禾熟早，海国雁来初。对客无多论，耽眠或废书。东南岩壑美，时复命巾车。,5
Yuan,王磐,𡶵峪山,昨日游黄华，抵暮方言还。今晨到𡶵峪，驱马五松边。未移金门日，还指元康烟。山中富清境，不暇相周旋。大似山阴客，望门却回船。空怀上方寺，矫首浮云颠。瀑布落晴雪，金灯开夜莲。何当重经过，岩下细留连。,4
Qing,牛芳九,对联,坐雨吟风，卧云听月；敲诗说剑，读画眠琴。,6
Qing,王策,明月斜 金陵晚望,石城乌，初啼歇。一线寒江万里秋，六朝残日殷如血。,6
Qing,王金英,舟中,野阔水无际，拿音杂浩歌。天根沙岸接，树杪夕阳多。一雁来云外，双鸥立涧阿。扁舟经过处，岁月叹蹉跎。,6
Qing,王嵩高,龙山寺别念昔二叔,荦确行陂陀，苍然四山暮。淡月生前峰，照见招提路。远水送孤舟，长天隐春树。渔镫波外悬，僧磬烟中度。怊怅竹林人，来朝峭帆去。,6
Song,方惟深,答公权晚春,林圃芳菲尽，空阴绕院青。风条初脱絮，露沼欲生萍。地僻春犹冷，门闲昼亦扃。临杯学强醉，怀抱只常醒。,3
WeiJin,潘尼,诗 其一,尺璧信易遗，寸晷难可踰。成名非我事，所玩琴与书。,0
Ming,丘浚,村行,万里劳行役，驱车趁晚晴。鸦边残照远，雨外断虹明。山径高低路，村舂远近声。隔林人语寂，一犬吠相迎。,5
Yuan,王结,临江仙 次韵答曹子贞,寄语蓬莱山下客，飘然俯瞰尘寰。寥寥神境倚高寒。步虚仙语妙，凌雾佩声间。笑我年来浑潦倒，多情风月相关。临流结屋两三间。虚弦惊落雁，倚杖看青山。,4
Yuan,吴镇,秋岭归云,峰色秋还好，云容晚更亲。瀑泉落霄汉，霜树接居邻。静处耽奇尚，消閒觅旧因。悠悠桥畔路，终日少风尘。,4
Qing,王士禛,法庆寺阁上望云门山,祗园有珠阁，高出碧林端。落日眺平楚，青山生暮寒。归云天际去，远树坐中看。今夕云门月，无人照戒坛。,6
Ming,方鹏,秋野,凉雨经旬暑尽消，荻花枫叶暗溪桥。深深门巷回车马，浩浩江湖隔市朝。满地粳稌喧鸟雀，几家烟火混渔樵。非无使者弓旌在，水阔云多不可招。,5
WeiJin,郭璞,其十八,安见山林士，拥膝对岩蹲。,0
Song,王铚,其三,丁令飞升去，千年始一归。琳宫况庐岳，烟阙替尘机。洞口斜晖入，苍崖素练飞。水云会作伴，愧我薜萝衣。,3
NanBei,邢邵,冬日伤志篇,昔时惰游士，任性少矜裁。朝驱玛瑙勒，夕衔熊耳杯。折花步淇水，抚瑟望丛台。繁华夙昔改，衰病一时来。重以三冬月，愁云聚复开。天高日色浅，林劲鸟声哀。终风激檐宇，馀雪满条枚。遨游昔宛洛，踟蹰今草莱。时事方去矣，抚己独伤怀。,1
NanBei,徐怦,夏日诗,炎光歇中宇，清气入房栊。晚荷犹卷绿，疏莲久落红。,1
NanBei,陆凯,赠范晔诗,折花逢驿使，寄与陇头人。江南无所有，聊赠一枝春。,1
NanBei,袁彖,游仙诗,羽客宴瑶宫，旌盖乍舒设。王子洛浦来，湘娥洞庭发。长引逐清风，高歌送奔月。并驭排帝闼，连吹入天阙。万古一方春，千霜岂二发。,1
Yuan,朱升,送僧归南岳寺,山路花香上衲衣，云深南岳一僧归。尘生古像开寒殿，风度闲房掩夕扉。踏雨棕鞋苔藓滑，炊香野饭稻粱肥。禅余犹转千声偈，总有游人得见稀。,4
Yuan,周砥,晏起一首,晏起望南郭，依微见远岑。疏花消夜雨，啼莺罢秋林。偶有适道意，本无遗世心。不能勤四体，聊用写瑶琴。,4
NanBei,陈昭,相和歌辞 昭君词①,跨鞍今永诀，垂泪别亲宾。汉地行将远，胡关逐望新。交河拥塞路，陇首暗沙尘。唯有孤明月，犹能远送人。,1
NanBei,刘铄,过历山湛长史草堂诗,兹岳蕴虚诡，凭览趣亦赡。九峰相接连，五渚逆萦浸。层阿疲且引，绝岩畅方禁。溜众夏更寒，林交昼常荫。伊余久缁涅，复得味恬淡。愿逐安期生，于焉惬高枕。,1
WeiJin,左思,其二,经始东山庐，果下自成榛。前有寒泉井，聊可莹心神。峭茜青葱间，竹柏得其真。弱叶栖霜雪，飞荣流馀津。爵服无常玩，好恶有屈伸。结绶生缠牵，弹冠去埃尘。惠连非吾屈，首阳非吾仁。相与观所尚，逍遥撰良辰。,0
Yuan,吴延寿,题水村图,村南村北树濛濛，秋水清涵野色空。道外俗尘飞不到，似移家住画图中。,4
Tang,王无竞,相和歌辞 铜雀台（一作铜雀台）,北登铜雀上，西望青松郭。繐帐空苍苍，陵田纷漠漠。平生事已变，歌吹宛犹昨。长袖拂玉麈，遗情结罗幕。妾怨在朝露，君恩岂中薄。高台奏曲终，曲终泪横落。,2
Yuan,朱善,辛卯趋稻田驿,凉风吹古道，落月照空山。雁过人开户，鸡鸣客度关。愁多心绪乱，身老鬓毛斑。欲就君平卜，兹行几日还。,4
Ming,支大纶,信州公署,玉露枫林旅雁寒，绿蕉分影入雕阑。自怜两度来江右，不是閒官即冷官。,5
Tang,吴子来,留观中诗二首① 其二,终日草堂间，清风常往还。耳无尘事扰，心有玩云闲。对酒惟思月，餐松不厌山。时时吟内景，自合驻童颜。,2
NanBei,范晔,乐游应诏诗,崇盛归朝阙，虚寂在川岑。山梁协孔性，黄屋非尧心。轩驾时未肃，文囿降照临。流云起行盖，晨风引銮音。原薄信平蔚，台涧备曾深。兰池清夏气，修帐含秋阴。遵渚攀蒙密，随山上岖嵚。睇目有极览，游情无近寻。闻道虽已积，年力互颓侵。探已谢丹黻，感事怀长林。,1
Qing,王兴韹,挽曾纪泽联,重洋使节耀星辉，议款先兵，能攻乃守，外攘竟前功，遍九万里畏威怀德；七署荩筹思日赞，箕裘继业，竹帛铭勋，内观泯遗憾，作五十年孝子忠臣。,6
WeiJin,庾阐,其四,三山罗如粟，巨壑不容刀。白龙腾子明，朱鳞运琴高。轻举观沧海，眇邈去瀛洲。玉泉出灵凫，琼草被神丘。,0
Song,方翥,与郑国叔司法山行,策筇山下路，未省尽幽寻。回首见桑柘，始知墟落深。,3
Ming,王端,江干,玉乳严滩雪，金枝禹穴梅。十年携研过，三度带帆回。雄剑吴星耀，奇书赵璧开。苍苍松路湿，屐齿印莓苔。,5
Qing,王昙,其二,龙卧南阳日，槐生号守宫。有床眠十笏，无地拜三公。恶睡秋风下，南柯一枕中。虚堂人散后，凄恻听丝桐。,6
NanBei,伍辑之,劳歌二首 其一,幼童轻岁月，谓言可久长。一朝见零悴，叹息向秋霜。迍邅已穷极，疢痾复不康。每恐先朝露，不见白日光。庶及盛年时，暂遂情所望。吉辰既乖越，来期眇未央。促促岁月尽，穷年空悲伤。,1
Ming,王中,雨后夕凉柬友人,山中向夕雨初收，窗户无人熠耀流。鸣杵几家临积水，征鸿一片度危楼。凉阴满地梧桐月，露气涵香薜荔秋。谁道平生甘寂寞，梦阑偏忆太平游。,5
WeiJin,张协,长铗铭,五才并建，金作明威。长铗陆离，弭凶防违。素刃霜厉，溢景横飞。,0
Tang,李华,奉使朔方赠郭都护,绝塞临光禄，孤营佐贰师。铁衣山月冷，金鼓朔风悲。都护徵兵日，将军破虏时。扬鞭玉关道，回首望旌旗。,2
Tang,王绩,独坐,托身千载下，聊思万物初。欲令无作有，翻觉实成虚。周文方定策，秦帝即焚书。寄语无为者，知君悟有馀。,2
NanBei,范筠,咏慎火诗,兹卉信丛丛，微荣未足奇。何期糅香草，遂得绕花池。忘忧虽无用，止焰或有施。早得建章立，幸爇柏梁垂。,1
Yuan,李承休,六月。陪安集陈侍郎游旌善县。为大水所隔留数日。次板上韵,五丁曾为石牛行，凿破云根路锦城。叠嶂距中仍外裹，一江环北便南横。喷珠溪咽留人舌，泼墨云无止雨情。四字丹书相掩映，须知此洞是神清。,4
Yuan,吴镇,赵松雪重江叠嶂二首 其一,江色千重碧，烟光无限青。数峰横翠黛，一径入层扃。倚市柳为幄，迎人花自馨。征帆遥点点，渔唱起沧溟。,4
Yuan,方回,赠地理齐君龙吉,积善出公侯，今于葬地求。樊崇如叵测，郭璞殆徒谋。折臂终难验，控颐自可忧。未抛金锁甲，焉问土馒头。,4
NanBei,吴均,楚妃曲,春妆约春黛，如月复如蛾。玉钗照绣领，金薄厕红罗。,1
Yuan,沈贞,其三 雨师,佩芳兰兮揽芬椒，洁新服兮缀珠玿。驾灵螭兮翔重霄，要灵辂兮下迢迢。我禾兮成役，我田兮龟坼。烈日兮骄阳，利行水兮热汤。灵之徕兮天外，下土乾兮沾一溉。维灵布泽兮惠我无私，嗟我民兮其敢斁思。灵皇皇兮萃只，舞僛僛以醉止，福禳禳兮。,4
Ming,毛莹,其二 寄中郎弟白门,秋已半，时节近重阳。蝶梦惊回吴苑月，柳眉啼老白门霜。能不忆萸囊。,5
Qing,王策,玉连环影 雨,丝雨。日日愁千缕。湿尽阑红，又湿笼莺羽。翠帘斜。绣床遮。香腻轻绡，人懒似杨花。,6
Song,王钦臣,句 其一,谁知第七车中客，天遣归来助庆禋。,3
Ming,王梦尹,陆泽老先生留别,潮捲苏门万籁号，天风吹客渡金鳌。到来文命东陬远，归去灵槎北斗高。观乐延陵多结契，包茅王国莫辞劳。期君阙下嵩呼日，把酒燕楼赠佩刀。,5
NanBei,吴均,夹树,桂树夹长陂，复值清风吹。氛氲揉芳叶，连绵交密枝。能迎春露点，不逐秋风移。愿君长惠爱，当使岁寒知。,1
Ming,丁养浩,广西镇守太监刘昶借景亭,边池结搆非吾地，乞得风光寄此身。高处有天来皓月，下临无地著纤尘。江山满眼皆新识，鱼鸟忘机是故人。吏隐只今成久假，肯分毫末到比邻。,5
Qing,王炜,题介畹陆夫人画竹卷,自昔管仲姬，抽毫染修竹。娟娟绮石傍，琅玕照人目。犹属闺阁才，胸中少林麓。只今介畹氏，泼墨较纯熟。生绡百尺强，渭川千亩簇。初苞间枯梢，暮雨秋烟绿。笔床螺黛殷，玲珑戛寒玉。潜招湘女魂，碧窗伴幽独。,6
Qing,于东昶,醉时歌,请君不用嗟身贱，东市朝衣君不见。请君不用悲家贫，奴辈利财杀季伦。请君不用忧年老，颜子贾生俱早夭。我生兀傲天地间，二豪侍侧蜾螟然。清风入我室，明月对我影，外此惟有酒徒诗客可与相周旋。今夕何夕秋花鲜，蟹胥鸡蹠罗长筵。上客季长及元叹，贤主竹林籍与咸。胡刘二叶俱壮士，鲍子沈生方少年。诸君且勿喧，听我歌一言，有酒不醉非豪贤。吁嗟乎男儿生世剧可怜，生受五欲相熬煎。既不能挥鲁阳之戈驻白日，又不能跨王乔之鹤升青天。人生百年百无一，身后之名纵辉赫，何与冢中之枯骨。万事不如杯在手，急宜醵钱日沽酒，此外区区复何有。,6
Yuan,乃贤,寄上京涂贞,大驾清秋发，千官八月归。风高沙雁起，霜落海鹰飞。朝士谁青眼，山人尚白衣。最怜东鲁客，相望思依依。,4
Ming,王在晋,泰阴碑,碧霞高映五云车，洞府清虚近帝居。何事泰阴藏御制，却缘䲭尾有天书。香浮龙气前朝墨，笔走蝌文草圣馀。汴宋园陵无处觅，独留石碣敞庭除。,5
Song,王旦,诗一首,迥与群芳异，含芳向暮春。不如松柏木，常保岁寒新。,3
Tang,司空曙,秋夜忆兴善院寄苗发,右军多住寺，此夜后池秋。自与山僧伴，那因洛客愁。卷帘霜霭霭，满目水悠悠。若有诗相赠，期君忆惠休。,2
Yuan,僧惟则,游茅山云林清远之馆,华阳有客似重来，新见云林别馆开。寒日半岩松鹤起，腥风万壑雨龙回。琴床流露滋瑶草，丹鼎飞春上玉梅。居者未知清且远，人间咫尺望蓬莱。,4
Tang,包佶,观壁卢九想图,一世荣枯无异同，百年哀乐又归空。夜阑鸟鹊相争处，林下真僧在定中。,2
Yuan,余嘉宾,其七,石室岩扉结构牢，仙人掌上䌽霞高。玉皇朝燕归来晚，愁见三山起暮涛。,4
NanBei,陶弘景,胡笳曲,自戾飞天历，与夺徒纷纭。百年三五代，终是甲辰君。,1
Qing,文昭,闻蛩,秋来已十日，残暑未全平。忽听虫声动，能令凉思生。绪风时入树，北斗渐沈城。欹枕尚无寐，孤镫欲二更。,6
Ming,方郑作,元旦次空同子韵,今日何日春始临，归心无奈只幽吟。唤愁草色为谁动，含冻雪花翻自深。塞雁度江终北思，楚人拘晋亦南音。灌园白首真吾事，抱瓮行看入汉阴。,5
Qing,丁翼,采桑子 蓼花,秋来水国萧疏甚，开瘦芙蓉，白遍芦丛。蟹火明边一穗红。摇摇几点娇无那，雁语才终。鸥梦方浓，欲采先愁路不通。,6
NanBei,徐防,长安有狭邪行,长安有勾曲，勾勾不通驿。涂逢二绮衣，夹路访君室。君室近霸城，易识复知名。大息登金马，中息谒承明。小息偏爱幸，走马曳长缨。三息俱入门，车服尽雕轻。三息俱上堂，嘉宾四座盈。三息俱入户，室内有光荣。大妇缣始呈，中妇绣初营。小妇多资媚，红纱映削成。上客且安坐，胡床妾自擎。,1
Qing,孔自洙,答张剡木同社,文章自尔真冰雪，咀嚼令予沁齿清。柏子篆烟初结鼎，梅梢瘦影欲穿楹。正愁白璧轻三献，始信黄钟扣一鸣。多暇细论殊不厌，日长来共煮茶声。,6
Ming,王应华,其二,最高峰顶白云飞，狮子行游伴侣稀。华首台前流水绕，曹溪一滴雨花霏。,5
Yuan,林景熙,溪行,风高馀暑尽，独策兴悠然。野色延幽步，秋声入暮年。日斜禽影乱，水落树根悬。回首故人远，城笳吹夕烟。,4
Song,王大宝,大云洞赞,岩秀而隐，石巧以垂。宾介主僎，团筵备维。支疏玲珑，可陟可窥。刊游亘昔，假绂来规。岁阏阳圉，绍兴纪题。潮郡王系，大宝元龟。,3
Ming,王应昌,题黄鹤楼,风月古今同。问当年酒意诗情，可能借笛声吹出；楼台高下映。喜此日江光山色，尽教从茶味寻来。,5
Tang,吕温,送文畅上人东游,随缘聊振锡，高步出东城。水止无恒地，云行不计程。到时为彼岸，过处即前生。今日临岐别，吾徒自有情。,2
Ming,王纶,凿岩分翠,劈破云根径入迷，红尘分隔断前溪。山空月浸琉璃冷，地僻人惊翡翠啼。松竹同遮岚气薄，薜萝杂遝野云低。塞声欲寄征鸿少，衡岳遥连庾岭西。,5
Song,王诜,失调名 其一,合彩丝、对缠玉腕。,3
Tang,李范,句（见《千载佳句》）,渭水桥边春已渡，灞陵原上雨初晴。清冷池里冰初合，红粉楼中月未圆。可惜韶年三日暮，风光由绕碧燕觞。晚日半衔西苑树，晴云直卷上天风。离筵风日三晡晚，归路云霞一道开。,2
Qing,尹璞斋,次袁子才诗韵 其一,名园粉壁旧题笺，宦迹重寻信夙缘。载酒居然同杜牧，趋庭犹记认彭宣。灯明水榭三更夜，桂放秦淮八月天。策马来朝还过访，蔚蓝深处影联翩。,6
Ming,王弘诲,其二,北阙无媒者，南音祇自操。鸿冥吾意足，狙喜众情劳。薄俗穷时见，微名醉里逃。济川成底事，鹭渚系渔舠。,5
Ming,元天锡,初七日。宿瑞和县,朝发邻蹄县，行行到瑞和。数家鸡犬静，一洞水云嘉。冽洌朔风紧，漫漫暮雪多。倚栏心未决，去住欲如何。,5
Ming,左桀,安乐窝,青松标胜地，白石护行窝。窗迥摇珠斗，亭幽长薜萝。云崖风色冷，日夕鸟声多。皇极杳难测，其如仰止何。,5
Tang,僧处默,织妇,蓬鬓蓬门积恨多，夜阑灯下不停梭。成缣犹自陪钱纳，未直青楼一曲歌。,2
Song,王周,泊姑熟口,杳杳金陵路，难禁欲断魂。雨晴山有态，风晚水无痕。远色千樯岸，愁声一笛村。如何遣怀抱，诗毕自开尊。,3
NanBei,谢朓,其二 郊祀曲,六宗禋配岳，五畤奠甘泉。整跸游九阙，清箫开八埏。锵锵玉銮动，溶溶金障旋。郊宫光已属，升柴礼既虔。福响灵之集，南岳固斯年。,1
Qing,方士淦,登天山绝顶,匹马西来万里游，飘飘心迹似轻鸥。才探蒲海千寻浪，又渡阴山五月秋。星落天中半天外，水穿沙底挟沙流。停车东望濒搔首，漫学题诗付上头。,6
WeiJin,阮修,上巳会诗,三春之季，岁惟嘉时。灵雨既零，风以散之。英华扇耀，翔鸟群嬉。澄澄绿水，澹澹其波。修岸逶迤，长川相过。聊且逍遥，其乐如何。坐此修筵，临彼素流。嘉肴既设，举爵献酬。弹筝弄琴，新声上浮。不有七德，知者所娱。清濑瀺灂，菱葭芬敷。沈此芳钩，引彼潜鱼。委饵芳美，君子戒诸。,0
Ming,永瑛,与僧夜坐,道境隔尘世，夜凉因卧迟。清风生簟处，凉月上窗时。法味烹龙井，缁衣织兔丝。山中无桂树，何以托幽期。,5
Yuan,周文质,落梅风,楼台小，风味佳，动新愁雨初风乍。知不知对春思念他，倚栏杆海棠花下？,4
WeiJin,曹摅,赠王弘远诗,道贵无名，德尚寡欲。俗牧其华，我执其朴。人取其荣，余守其辱。穷巷湫隘，环堵浅局。肩墙弗暨，茅室不刘。潦必陵阶，雨则浸桷。仰惧濡首，俯惟涂足。妻孥之陋，如彼隶仆。布裳不衽，韦带三续。将乘白驹，归于空谷。隐士良苦，乐哉势族。（一章）尔乐伊何，志逸乐深。太府堂堂，闲房愔愔。旱不厌日，水不患霖。入欢卓氏，出玩秦针。宠妻怀目，嬖子娱心。华屏列曜，藻帐垂阴。缨黻流芳，罗襦解衿。嬿婉之求，一笑千金。忽彼苦诫，甘此所钦。言往不詶，秘其德音。（二章）采石他山，攻璞南荆。虽无和璧，冀收瑶琼。日月愈久，曾无玉声。倾心注耳，寂焉靡听。桃李不报，徒劳我诚。瑾不匿华，兰不秘馨。何惜纤翰，莫慰予情。（三章）,0
Yuan,叶兰,入塞吟,破敌已擒王，全功献未央。黄金秋马辔，白玉夜车箱。风乱雕旗影，星开宝剑光。还歌汉家曲，鼓吹发渔阳。,4
Yuan,元好问,送登封张令西上,罢县人称屈，悠悠复此行。渭城秋雁到，秦岭暮云平。道路衣从典，风尘剑已鸣。山西多侠客，莫说是书生。,4
Song,王岩,其五,朝宗任叠千重浪，捧日能消几片云。,3
Yuan,王浍,其四,槁梧蒙绂冕，峥嵘化侯王。𩜾饵先百牢，兰烟浮玉房。儿女何所见，拜跪色甚庄。四海正聋瞽，威灵尔翕张。哀哉杞梓材，弃捐官道傍。,4
WeiJin,紫微王夫人,其八 紫微吟此再三,玄清眇眇观，落景出东渟。愿得绝尘友，萧萧罕世营。,0
Qing,尹凤五,次冶隐先生集中韵,过客犹知式旧居，墟碑今屹国亡馀。附名何幸吾兄弟，兄则记之弟则书。,6
Yuan,孔文卿,游四门,只怕不知祸起在萧墙。你待兴心乱朝纲。诈传宣赚离我边庭上。原来恁没世界有官方。暗暗将刀斧列在阶傍。,4
Ming,王崇庆,夏日即事,窗外芭蕉欲放时，槐阴庭院昼迟迟。夜来风雨萧条处，落尽蔷薇第几枝。,5
Ming,王问,顾影自叹,几番梦里脱根尘，觉后翻嫌再有身。今夜月明还在地，任渠明灭影中人。,5
Ming,叶槩,小孤山读先君石上诗有感,长江滚滚自天开，一柱中流独壮哉。山接匡庐随雁尽，水通淮海引潮回。高低题咏今犹昔，上下帆樯去复来。读罢先君诗旧句，故园东望不胜哀。,5
Qing,牛焘,其六 三仙村,旧是桃源路，仙庄幸可居。人供牛米外，家有鹤租馀。石影来唐朮，仙踪托子虚。遐荒多僻事，闲话意何如。,6
Yuan,方道睿,和汪百可见寄韵二首 其一,黄尘席帽黑貂寒，归卧怀惭饭一餐。但有桑麻依杜曲，何须勋业梦槐安。江山千里客愁集，风雨三更春事阑。却笑今年衰懒意，闭门深睡落花残。,4
Tang,僧文益,瞻须菩提颂,须菩提，貌古奇。说空法，法不离。信不及，又怀疑。信得及，复何之。倚筇杖，视东西。,2
Tang,吴融,湖州溪楼书献郑员外,危槛等飞樯，闲追晚际凉。青林上雨色，白鸟破溪光。目以高须极，心因静更伤。唯公旧相许，早晚侍长杨。,2
Qing,僧元璟,三忠祠（自注：陆秀夫、张世杰、文天祥。）,播越无全业，艰危不顾身。厓山倾一旅，柴市接三仁。棋到残难算，金从炼后真。崇祠妥海角，岁岁荐香蘋。,6
Tang,上官仪,江王太妃挽歌,黄鹤悲歌绝，椒花清颂馀。埃凝写邻镜，网结和扉鱼。银消风烛尽，珠灭夜轮虚。别有南陵路，幽丛临叶疏。,2
Tang,江油令,咏江上溺死女子（题拟）,二八谁家女，漂来倚岸芦。鸟窥眉上翠，鱼弄口傍珠。,2
Song,佚名,句,社近记穿黄茧子，雨前趱摘紫枪旗。,3
Ming,王汝玉,其二,与子乖违后，年华几度更。宁知在兹夕，忽复叙幽情。山月含秋影，风泉急远声。相看吟坐久，中抱有馀清。,5
Tang,僧灵一,送王法师之西川,旅游无近远，要自别魂销。官柳乡愁乱，春山客路遥。伴行芳草远，缘兴野花飘。计日功成后，还将辅圣朝。,2
Ming,方应选,赋得潮平两岸阔,晓风初静浪花轻，十里晴川一望平。蛟窟夜寒云黯淡，蜃楼烟散月分明。钓矶半入芦花影，渔笛遥连沙雁声。却爱茫茫秋水色，羊裘何处不逃名。,5
NanBei,僧达摩,其八,三四全无我，隔水受心灯。尊号过诸量，逢嗔不起憎。,1
Song,王梦应,其二,山中昼永书一帙，兵后南州健更谁。君实中年陪社日，考亭无事注骚诗。,3
Yuan,余樾,囊山,不到囊山五六年，偶来寻兴到岩边。千林欲暮山含雨，六合无尘秋满天。行到倦时眠树下，饮成醉处舞花前。晚钟似欲留人住，迢递传声出远烟。,4
Tang,吴巩,白云溪,山径入修篁，深林蔽日光。夏云生嶂远，瀑水引溪长。秀迹逢皆胜，清芬坐转凉。回看玉樽夕，归路赏前忘。,2
Yuan,宇文公谅,菊山诗,秋菊兮青青，丛生兮山下。绿叶兮欣荣，纷金英兮楚楚。白露降兮百草蘦，蹇孤芳兮孰伍。若有人兮苕东，企元亮兮高风。苟中情兮永契，旷百世兮相从。琴无弦兮尊有醑，南山为宾兮花为侣。归来兮归来，微斯人兮谁与！,4
Tang,僧神赞,偈,空门不肯出，投窗也大痴。百年钻故纸，何日出头时？,2
Yuan,宋思齐,夕阳红,九日霜天百草休，一番红叶发诗愁。海霞不雨迁林表，野火无风到树头。高拥残阳萧寺晚，半随流水楚江秋。一从题句传情后，更有何人访御沟。,4
Yuan,朱浚,赠卖墨吕云叔访陈烟山 其一,仙宗传诀自分明，未数当年老树精。一片紫云光滴滴，丹墀成就几公卿。,4
Song,巴谈,失调名 送穷鬼词,正月月尽夕。芭蕉船一只。灯盏两只明辉辉，内里更有筵席。奉劝郎君小娘子。饱吃莫形迹。每年只有今日日。愿我做来称意。奉劝郎君小娘子。空去送穷鬼。空去送穷鬼。,3
Yuan,朱梦炎,写韵轩,华籍仙班误泄机，何年谪降学书痴。晴窗泻露花堆案，午夜挥毫月满帷。绾得春风留凤带，画残秋水照蛾眉。从今了却人间事，一曲鸾箫跨虎吹。,4
Yuan,尹廷高,其三,十年流落苦，鬓雪几茎侵。松菊寒归约，桑麻热客心。年荒思乐土，故病怯清砧。未遂东归志，空成梁父吟。,4
Yuan,丘处机,登易州西山,褰裳步不毛，绝顶望秋毫。深谷沓冥峻，乱山重叠高。森森骨髓战，睆睆目晴劳。自笑无心客，何如桂壁猱。,4
WeiJin,卞裕,送桓竟陵诗,翰城将孰寄，怀人应斯莅。饯行临高阜，怡衿睦景气。,0
Song,王琪,题招隐寺,苍崖何蟠回，尝为隐君宅。孰谓人琴亡，松风正萧瑟。花闲雪英舞，鹿去岩泉冽。经声草堂迥，天香中夜发。月落山气深，清猿啸亦绝。如何人外迹，轻为世网别。,3
Song,王志道,其五,树头桑叶似穿钱，准拟今年贱似前。谁信天公难预料，今年却贵似常年。,3
WeiJin,郭清,竹扇铭,器由造制，用必以宜。擢秀翠林，拟象灵羲。清飘来集，炎景回施。动静非我，与时推移。,0
Qing,王至淳,书兴,重重云树四围遮，心喜年来远世华。饮酒须寻陶令宅，读书思向邺侯家。雨馀破屋生秋菌，风过閒塘落野花。信是幽人清兴好，又随农父话桑麻。,6
Song,上清真人,游麻姑,攀萝蹑翠上麻姑，得到山中景物殊。白鹤有情来碧落，䌽鸾无意下清都。仙媛虚见桑田变，世事谁经海水枯。为问方平开宴后，不知还约再来无。,3
Song,丁师正,其二,嚼得菜根断，诗寒骨更臞。爱民心雪白，报国鬓霜枯。仕久衣长破，归来屋亦无。全家寄僧舍，冰冻折吟须。,3
Ming,史可程,行香子 秋兴,人■酣枫。露结敲桐。飞晶镜、冷逼江蓉。秋云暮矣，隼翮翻空。禁几回惜，几回怨，几回慵。秋来心上，霜凝鬓畔，问天公、何处安侬。难将鹿梦，唤转凫钟。叹笔花秃，剑花涩，帽花红。,5
Ming,左光斗,报国寺看松同李懋明御史邹匪石吏部,梵宇纷披松十围，龙鳞高挂鹤来归。拥护天阙心独苦，涉历冰霜势欲飞。寒柯苒放伸劲铁，皴皮细蹙姿态裂。怒枝云霄敌蛟龙，老根连蜷缠虹霓。清风吹散何萧骚，妙音众乐生波涛。碧云秋影横僧榻，金粉春花点客袍。我闻庐山之松参天起，孤高挺秀吸江水。天柱龙山遥相望，尔我贞心毋乃是。长安遍地桃李花，笑他夭冶擅繁华。五侯七贵争相看，岁寒谁为过君家。与君手挽长松株，向僧还索长松图。安得携松置丘壑，远避如今五大夫。,5
Yuan,王义山,挽实斋刘尚书 其一,紧官都做了，只欠到台司。言路古之直，经筵帝者师。极中五福备，天下达尊推。方曳星辰履，商山已茹芝。,4
Tang,伊用昌,望江南（一作忆江南） 咏鼓,江南鼓，梭肚两头栾。钉著不知侵骨髓，打来只是没心肝，空腹被人谩。,2
Song,王寀,题紫团山三十六景 碧罗峰,风曳山妃带，云穿木客衣。青松容袅袅，红叶半飞飞。月为幽人罢，春从旧处归。明朝碧峰外，试与绊斜晖。,3
Ming,方蕖,惜花,日日亭前检落花，一腔心事惜年华。燕子不知人有恨，又衔红蕊落窗纱。,5
Qing,王道照,挽曾国荃联,从军古北口，游宦大江东，知己难逢，海河不择涓流细；勋业郭汾阳，仁慈曹武惠，哲人遽萎，朝野同闻哭失声。,6
Yuan,王懋德,长芦遇顺风,水声怒激春雷响，帆影轻随远雁飞。东望水云三百里，沙鸥待我钓鱼矶。,4
Ming,王同轨,过山家,群峰何岌岌，绕屋风篁泣。云来亚地飞，不雨林光湿。,5
Ming,王鸣雷,岘山怀古,断桥斜日出云津，访古登临感慨频。鹦鹉不吟梁浦月，铜鞮空唱岘山春。雍台树色西连楚，樊口桃花北向秦。下马便寻羊叔子，看碑几度欲沾巾。,5
Ming,方国骅,侠客行 其一,少年重意气，昂首向长杨。射虎眼中刺，摧鹰臂上霜。肩舆谒轵里，竹笠访田光。坐忆王孙老，萧萧泪数行。,5
Ming,孔天引,啸台,凤鸟翔千仞，白驹在空谷。皎皎湛霞心，远远散云躅。长啸如有遗，流氛绝无入。猗彼阮康徒，观公尚超忽。,5
Tang,上官婉儿,其八,傍池聊试笔，倚石旋题诗。豫弹山水调，终拟从钟期。,2
Song,丁高林,题石好山诗卷,得趣贪山好，山翁清更癯。琴诗立门户，姓字出江湖。步月寻松子，锄烟补菊株。相携多道义，谁可与同徒。,3
Qing,丁辅之,西泠印社联,把臂入林，呼吸湖光饮山渌；抗心希古，网罗秦汉近唐虞。,6
Yuan,吕诚,南归遣怀,海南每忆越王楼，可奈乡关万里愁。对客花前椰子酒，看山马上木绵裘。羁縻此日生还喜，准拟归耕老去休。愧我无家怜晚岁，卜邻终在瀼西头。,4
Ming,王溱,其二,了了亦高士，移家入王官。流风日已远，邈焉不可干。清清濯缨水，郁郁采薇山。人生各有适，所虑非饥寒。贱者岂皆素，贵者岂皆完。哲人敦素履，被褐咏考槃。翛翛双白鹤，凌风起高翰。,5
Tang,伊用昌,题酒楼壁①,此生生在此生先，何事从玄不复玄。已在淮南鸡犬后，而今便到玉皇前。,2
Qing,王灼,海阳春日,垆头春酒百花香，十五吴姬唤客尝。系马红楼成一醉，春风何处是他乡。,6
Ming,毛莹,鹊桥仙 七夕,新蟾推起，彩虹驾就，怕甚银河辽阔。七囊人赴来年期，费乌鹊、一番周折。却笑人间，无端儿女，瓜果中庭陈设。几家乞巧得痴呆，应不若、先生守拙。,5
Tang,朱景玄,中峰亭,中峰上翠微，窗晓早霞飞。几引登山屐，春风踏雪归。,2
Song,毛滂,阇黎从上人予往年香火院学徒也去之天竺益求其师之说归为邑人言之予自江东归见于昭庆寺喜其进学不已为作此诗,世外忘家子，归来谁与游。烧香如意夜，茹菊钵盂秋。独节已萧冷，诸缘应罢休。渡江闻道日，少为故山留。,3
Qing,孔毓玑,其二,径转蹊回杳无穷，耸身直欲破鸿蒙。小桥隔断仙凡界，何必天台擅化工。,6
Qing,方鹤斋,双十节,佳节重逢感废兴，青禽消息总难凭。满城自洒重阳雨，近市谁看双十灯。赵孟含嗔因用犬，曹瞒久欲杀饥鹰。国民相庆知何日，劫后虫沙问老僧。,6
Song,王周,渡溪,渡溪溪水急，水溅罗衣湿。日暮犹未归，盈盈水边立。,3
NanBei,虞羲,咏霍将军北伐诗 其一,拥旄为汉将，汗马出长城。长城地势险，万里与云平。凉秋八九月，虏骑入幽并。,1
Yuan,羽客,题蕉叶诗二首 其一,午夜君山玩月回，西邻小圃碧莲开。天风香雾苍华冷，名籍因由问汝来。,4
Song,丁无悔,满庭芳 其一,道格天渊，令行海岳，凛然名德尊崇。云烟千里，分付笑谈中。川后波神效职，潮声细、一鉴涵空。风樯便，蛮珠贾舶，累译更遥通。雍容。廊庙手，蓍龟先见，日月精忠。自丛机初解，眷渥尤隆。共道奇庞福艾，衮衣到，宁久居东。谯门晓，高牙大纛，辉映醉颜红。,3
Qing,方浚师,端州桂林书院联,小山旧近使君居，望月思乡，正香满蟾宫，可许八公移桂种；广厦新成多士庇，临风作赋，愿学宗鹿洞，好凭五子证薪传。,6
NanBei,申嗣邕,陇东王感孝颂,天经地义，启圣通神。重华曾闵，莱子乐春。时多美迹，世有芳尘，前汉逸士，河内贞人。分财双季，独养壹亲，客舍凶弭，儿埋福臻。穹隆感异，旁薄贻珍，悬车遽落，夜台弗晨。千龄俄古，万祀犹新，朱骖紫盖，抚俗调民。高山达节，景慕萦颦，式凭不朽，永播衣巾。,1
Yuan,王沂,其三,提胡卢，声相呼。去年卖犊出赋租，江村酒贱无钱沽。无钱沽酒莫作恶，不到县门身即乐。,4
Ming,王鸣雷,过彭蠡湖,挂帆彭蠡即湖东，回首经过四望空。万顷寒光飞鸟外，千溪月色钓鱼中。长虹倒映天河水，远浪横吹夜岳风。闻说洞庭还浩浩，赤沙青草不能同。,5
Ming,王士昌,石牛古洞,岩扉烟霁水潺潺，化石云眠草木间。叩角南山歌莫放，遗书函谷驭难攀。金轮隐见前朝寺，玉沼清新过客颜。但使会心劳应接，松阴溪暝不知还。,5
Ming,王嗣经,其二,十二龙城彻晓开，金徒银箭不相催。行随灯市家家月，看到花林树树梅。,5
Yuan,元淮,南园新柳,万缕依依带嫩黄，斜穿红杏弄疏狂。昼长舞得东风困，半倚鞦韆半拂墙。,4
NanBei,祖孙登,咏柳诗,驰道藏乌日，郁郁正翻风。抽翠争连影，飞绵乱上空。高叶临胡塞，长枝拂汉宫。欲验伤攀折，三春横笛中。,1
Ming,王鏊,郑氏钟秀楼,隐居还谷口，择胜向峰头。天近星堪摘，湖平地若浮。云岚生几席，日月在帘钩。何日同登览，超然消我忧。,5
Yuan,王东,送孔掾之鳌溪,古县青山里，溪桥春水流。沙明残雪在，市散夕岚收。廨字邻仙洞，更声杂戍楼。怜君趋幕舍，微禄暂淹留。,4
Yuan,李行道,那吒令,我当初自伤。别无甚忖量。别无甚忖量。将他来不防。将他来不防。可送咱这场。俺越打得手脚儿慌。他越逞着言词儿谤。端的个狠毒世上无双。,4
NanBei,萧悫,奉和咏龙门桃花诗,旧闻开露井，今见植龙门。树少知非塞，花高异少源。论时应未发，故欲影归轩。秪言经摘罢，犹胜逐风翻。,1
Song,王禹偁,岁暮感怀贻冯同年中允 其一,谪宦商于郡，闲门车马稀。尘侵书命笔，香散入朝衣。烧尽峰峦出，霜晴木叶飞。夜来天欲雪，寒梦不成归。,3
Yuan,王祎,简分水明惟一监县,分水百家邑，民安俗事闲。驱鸡聊作吏，骑马称看山。剑倚萍花冷，诗题杮叶斑。秋风一杯酒，及此慰朱颜。,4
Ming,方起龙,得茅鹿门所评欧阳文忠集三十二卷板刻精工而篇帙完好若手未触盖数十年前物也因重装日披而庄诵之,宋世欧阳公，文章之凤麟。力矫当时学，黜险而崇醇。直追韩愈步，独得史迁神。一字落海内，金玉并争珍。遂开苏曾先，师表天下人。道德文章重，其学百世尊。至明鹿门子，古传衍一薪。手评先生集，意旨晰胪陈。闻与韩柳苏，曾王合刻均。他集予未见，此刻精绝伦。古香生篇帙，岁久乃能新。投予好古志，得之匪无因。玩观不敢苟，毋使或泯沦。,5
Yuan,王鉴,呈张贞居,句曲山人毛发古，苍龙为剑羽衣轻。道高不入方士格，海内惟闻外史名。石菌依稀丹气动，玉壶潋滟紫文生。孤山祠与楼居近，应傍梅花领鹤行。,4
Qing,方世举,周公瑾暮,谁令乌鹊月明中，千里旌旗一夜风。大帝君臣同骨肉，小乔夫婿是英雄。行间老将醇偏醉，座上清歌曲未终。何事不如张子布，墓前飞过白头翁。,6
Yuan,吾丘衍,其二,绝域通南舶，炎方接海涛。神仙比徐韨，使者得王敖。异俗书能记，夷音孰解操。相看十年外，回首兴滔滔。,4
Song,王克功,其二,古柳枝头啼暮鸦，清明时候又天涯。故园桃李凭君问，老却春风几度花。,3
Qing,王璐卿,玉蝴蝶 咏梦,怪尔庄生何事，勾人别思，惹我离魂。十二画栏深处，依旧黄昏。月溶溶、桃花满地，烟淡淡、柳絮盈身。正氤氲。香浮翠幕，雾锁重门。殷勤。忽听天际，数声横笛，一曲阳春。凝望琼楼素娥，如雪乱红云。似依稀、莺牵绣带，还缥缈、蝶绕罗裙。羡巫神。凌波来去，不动芳尘。,6
Tang,成彦雄,夕,台榭沈沈禁漏初，麝烟红蜡透虾须。雕笼鹦鹉将栖宿，不许鸦鬟转辘轳。,2
Ming,王鸣雷,寄怀蒲衣弟,天地岂无意，北风吹小斋。不因云雁起，那感弟兄怀。微躯幸无恙，远托渐多佳。惭愧梅花下，依稀白满阶。,5
Tang,李湛,句,此心复何已，新月清江长。云归石壁尽，月照霜林清。,2
Tang,僧慧寂,其二,年满七十七，老去是今日。任性自浮沉，两手攀屈膝。,2
Song,丘葵,寿竹西,中秋八月朔，人在竹之西。讲席朝齐听，吟寮夜独栖。交情今管鲍，清操古夷齐。却笑苔矶老，畏人头愈低。,3
Song,王安中,其二,芸馆修篁静绝尘，渭川那足比封君。清阴密覆林间石，翠色寒摇水底云。风好知从宫扇动，茶香宜入御瓯分。裴回永昼人沾醉，归踏青青径草薰。,3
Ming,王衡,游盘山 其一,塞北山河百二重，太行云气入提封。泉争乱壑时萦马，谷响虚岩半是松。紫逻烟花当九月，青天雷雨入双龙。朝来策杖中盘寺，指点经行第几峰。,5
Song,方信孺,漓山云崖轩,不用穷探费杖藜，隐然林壑挟城陴。曾遵月洞千岩上，更著云崖一段奇。拂拭轩窗容俎豆，发挥泉石借声诗。瞿昙颇似知人意，已约梅花带雪移。,3
NanBei,沈君攸,同陆廷尉惊早蝉诗,日暮野风生，林蝉候节鸣。望枝疑数处，寻空定一声。地幽吟不断，叶动噪群惊。独有河阳令，偏嫌秋翅轻。,1
Yuan,仇远,处暑后风雨,疾风驱急雨，残暑扫除空。因识炎凉态，都来顷刻中。纸窗嫌有隙，纨扇笑无功。儿读秋声赋，令人忆醉翁。,4
WeiJin,江统,弧矢铭,幽都筋角，会稽竹矢，率士名珍，东南之美，易以获隼，诗以殪兕，伐叛柔服，用威不韪。,0
WeiJin,郭泰机,答傅咸诗,皦皦白素丝，织为寒女衣。寒女虽妙巧，不得秉杼机。天寒知运速，况复雁南飞。衣工秉刀尺，弃我忽若遗。人不取诸身，世事焉所希。况复已朝餐，曷由知我饥。,0
NanBei,陈叔宝,雉子斑,四野秋原暗，十步啄方前。雊声风处远，翅影云间连。箭射妖姬笑，裘值盛明然。已足南皮赏，复会北宫篇。,1
Tang,李子卿,望终南春雪,山势抱西秦，初年瑞雪频。色摇鹑野霁，影落凤城春。辉耀银峰逼，晶明玉树亲。尚寒由气劲，不夜为光新。荆岫全疑近，昆丘宛合邻。馀辉傥可借，回照读书人。,2
Qing,方仁渊,其六 三峰寺,觅路下中峰，松阴翠霭浓。寺围山四面，云暗树千重。花气曛晴日，尘心洗晚钟。旧时常尉句，呵护两苍龙。,6
Ming,王良佐,思贤书院假山,何来搬取昆崙峰，屹然映照池波中。波中潋滟石玲珑，石面洗出梨花风。一壶中藏小天地，三十六洞桃花雨。千年髯松锁不住，只愁化作茅龙去。,5
Ming,王应鹏,西曹燕集,风日晴和称小春，菊尊常负赏心人。却嗟湖海经年别，始得官斋半日亲。尺五有天同注目，两间无地可逃身。夜来东井星躔异，封事连篇上紫宸。,5
Song,王济之,赠阳子,阳子穷居在颜巷，有田一廛宅一区。师门立雪得心传，归来兀兀哦古书。,3
Qing,王摅,张文献公祠,祠堂突兀倚江开，瞻拜空馀海燕哀。只道主由金镜致，岂知兵为玉环来。文章自昔传徐碣，香火常新傍舜台。风度依然凭想像，停舟一荐渚蘋回。,6
Song,孔夷,南浦 旅怀,风悲画角，听单于、三弄落谯门。投宿骎骎征骑，飞雪满孤村。酒市渐阑灯火，正敲窗、乱叶舞纷纷。送数声惊雁，下离烟水，嘹唳度寒云。好在半胧溪月，到如今、无处不销魂。故国梅花归梦，愁损绿罗裙。为问暗香闲艳，也相思、万点付啼痕。算翠屏应是，两眉馀恨倚黄昏。,3
Ming,叶初春,梁溪留别徐少南,直北三千里，邮签第一程。浑忘相送远，谁道别离轻。驿火抽帆宿，河冰策马行。不知游子梦，仍恋阖闾城。,5
NanBei,朱超,别席中兵诗,数年共栖息，一旦各联翩。莫论行近远，终是隔山川。长波漫不极，高岫郁相连。急风乱还鸟，轻寒静暮蝉。扁舟已入浪，孤帆渐逼天。停车对空渚，怅望转依然。,1
Tang,朱庆馀,泛溪,曲渚回花舫，生衣卧向风。鸟飞溪色里，人语棹声中。馀卉才分影，新蒲自作丛。前湾更幽绝，虽浅去犹通。,2
Qing,王学敏,挽张之洞,四裔起居文潞国；两朝开济武乡侯。,6
Ming,王建常,斗室吟,作室大于斗，栖迟亦自如。不闻今世事，但读古人书。有定千情约，无营一榻余。闲中时俯仰，天地在吾庐。,5
Song,毛奎,小洞天,丰登少公事，时得访林泉。凿破蓬丘岛，潜通小洞天。岩瞻横北面，钓隐近西偏。缥缈云藏阁，依稀石似船。崖平好磨琢，洞窈足回旋。路贯层巅上，人随曲巷穿。海光常潋滟，山色更清妍。真可消尘俗，何妨中圣贤。烟霞无尽藏，风月不论钱。胜概好收拾，凭谁秉笔椽。,3
Yuan,克哷巴克实,赠集虚宗师,路入华阳溪水流，仙人琼佩彩云裘。松阴石灶丹烟煖，洞里桃花碧树幽。嗟我尘中回俗驾，无人方外访瀛洲。何当一假茅君鹤，复向三山深处游。,4
Qing,王孙蔚,初发里门留别,年年高卧拟柴桑，何事骊歌动别觞。鸡肋浮名劳去就，鹿冠微愿惜行藏。征鞯渐欲登山路，回首何能忘草堂。作客更从今日始，二陵秋色正苍茫。,6
Tang,李季贞,仙都山铭,元混播形，厚载孕灵。雄冠偫山，孤高亭亭。挺拔俊秀，氛氲青冥。岚凝丹穴，霞駮云屏。上摩九霄，旁碍五星。龙髯莫睹，凤管时听。降自穆武，求之靡宁。徒闻荒政，曾不延龄。物有殊异，昔人乃铭。爰勒斯文，缙云之坰。,2
Song,王十朋,至乐斋读书,权门迹不到，颜巷自安贫。独与圣贤对，更于灯火亲。夜观常及子，昼讽直从寅。莫恨成名晚，诗书不负人。,3
Yuan,叶林,石室洞,低垂石室洞，杖屦易跻攀。有路穿云窟，无门对月关。谁骑仙鹿去，我笑国蜗跧。若使今犹昨，清宵闻佩环。,4
Tang,羊士谔,郡楼晴望二首 其一,霁色朝云尽，亭皋露亦晞。褰开临曲槛，萧瑟换轻衣。地远秦人望，天晴社燕飞。无功惭岁晚，唯念故山归。,2
WeiJin,赵整,酒德歌,获黍西秦，采麦东齐。春封夏发，鼻纳心迷。,0
Tang,王铎,罢都统守镇滑州作,用军何事敢迁延，恩重才轻分使然。黜诏已闻来阙下，檄书犹未遍军前。腰间尽解苏秦印，波上虚迎范蠡船。正会星辰扶北极，却驱戈甲镇南燕。三尘上相逢明主，九合诸侯愧昔贤。看却中兴扶大业，杀身无路好归田。,2
Ming,卞同,题燕龙图楚江秋晓卷,初月澹微茫，猿啼楚江晓。恬风展波镜，千里泻弥渺。起语船上人，惊飞岸边鸟。行装乱填委，徒御争纷扰。川后弭安流，天吴沕深窈。阴霾敛遥翳，目断秋旻杳。响枻节歌长，翔帆逗风小。人生等萍寄，奔涉何时了。旅思协悲端，羁情重忧悄。忠沉不可见，水吊鸣寒筱。回首噭湘累，苍山乱云绕。,5
Tang,李显,十月诞辰内殿宴群臣效柏梁体联句,润色鸿业寄贤才，叨居右弼愧盐梅。运筹帷幄荷时来，职掌图籍滥蓬莱。两司谬忝谢钟裴，礼乐铨管效涓埃。陈师振旅清九垓，欣承顾问侍天杯。衔恩献寿柏梁台，黄缣青简奉康哉。鲰生侍从忝王枚，右掖司言实不才。宗伯秩礼天地开，帝歌难续仰昭回。微臣捧日变寒灰，远惭班左愧游陪。,2
Ming,尹昉,其二,天上文星贵，人间吏部名。士林推宿德，文苑伯宗盟。政喜沈痾失，何知大梦惊。两郎方有继，不替旧家声。,5
Qing,王允持,一剪梅,酒月琴风忆旧游，半在杭州，半在扬州。无端春色冷于秋，也为莺愁，也为花愁。夜阑独自倚香篝，拈尽诗筹，数尽更筹。相逢何处木兰舟，梦断楼头，肠断江头。,6
Qing,王采薇,山夕,草虫门径远，一路入溪烟。月满无人地，钟残有雁天。心孤闻动竹，衣冷近流泉。欲觅乡关梦，楼空独上眠。,6
Tang,王氏女,临化绝句①,玩水登山无足时，诸仙频下听吟诗。此心不恋居人世，唯见天边双鹤飞。,2
Ming,王天性,步冲默来韵,皓魄中天白，凉光泛薜萝。花香牵逸兴，琴响间清歌。主进千觞寿，客忘两鬓皤。只愁罍瓮竭，不问夜如何。,5
Yuan,石子章,仙吕点绛唇,弃了个铜斗儿似家缘。撇下个泼天也似火院。到大来无拘倦。每日间不断香烟。将一片真心炼。,4
Yuan,吴敬庭,偶成,微官羁此身，远投数千里。触暑涉长江，晨夕不遑止。殊方寒气早，秋意亦如此。岁月倏如流，感叹成坐起。茧丝将奈何，终当就料理。,4
Song,王道士,美阎承旨,海底珊瑚明月珰，出为国瑞固难量。文章能事间重译，雨露深仁及远方。六合八荒春浩荡，百家诸子海苍茫。淮王门下孙登客，还许升堂近耿光。,3
Qing,孔祥淑,读史 其一,鸿濛判天地，清辉并日明。仪型孚万国，端由内化成。早朝警永巷，失德误倾城。法戒昭古鉴，尚论贵持平。燕私苟不忝，千载流芳声。诞降开王业，瑞纪《生民》诗。绵绵承世德，三后助鸿基。艰难知稼穑，动静慎容仪。胎教更太任，鸑鹫鸣西岐。有归信天命，蒙难晦明夷。作孚同服事，不使臣节亏。家国通一理，端为百世师。,6
NanBei,范云,建除诗,建国负东海，衣冠成营丘。除道梁淄水，结驷登之罘。满座咸嘉友，蘋藻绝时羞。平望极聊摄，直视尽姑尤。定交无恒所，同志互相求。执手欢高宴，举白穷献酬。破琴岂重赏，临濠宁再俦。危生一朝露，蝼蚁将见谋。成功退不处，为名自此收。收名弃车马，单步反蜗牛。开渠纳秋水，相土播春畴。闭门谢世人，何欲复何求。,1
Qing,王鸿绪,归来 其三,半载京华客，归来意若何。早凋三径菊，空废《五噫》歌。开帙蟫鱼落，褰帷蛛网多。草堂须检校，从此卧山阿。,6
Qing,王苍璧,咏古,致身非不荣，而贵辨出处。始进不以正，功业何足语？孔明人中龙，君臣实心膂。三分定荆益，一德并伊吕。当其未遇时，夷然视圭组。鹿门拜庞公，南阳咏《梁父》。向非昭烈贤，三顾犹未许。君子慎自藏，守身如处女。,6
Tang,丽天和尚,无著对文殊话颂,清凉感现圣伽蓝，亲对文殊接话谈。言下不通好消息，回头祇见翠山岩。,2
NanBei,徐防,赋得蝶依草应令诗,秋园花落尽，芳菊数来归。那知不梦作，眠觉也恒飞。,1
Ming,王鸣雷,题顿公铁壁崖,铁壁崖前坐，人间事不闻。瀑高千尺水，秋落万重云。月澹江连鹤，山闲我与君。古来栖此地，悟道已成群。,5
Ming,方俊,鹊桥仙 咏蟹贺黄廷美,草头八足，一团大腹。持螯笑、向俞君玉。花灯预赏为先生，生日是新正初六。今宵过了，七人八谷。又七日、天官赐福。福如东海寿南山，愿岁岁春盘盈绿。,5
Qing,王鸣盛,三峰精舍,山径缘遥翠，微钟度远岑。寺门一水曲，殿角万松阴。花雨诸天近，昙云古洞深。好参黄檗义，半偈净尘心。,6
Yuan,甘复,道中,野风飘征衣，野日转空壁。众鸟号荒墟，杂花翳丛棘。路暗不逢人，烟火望林隙。,4
Tang,王翰,饮马长城窟行（一作古长城吟）,长安少年无远图，一生惟羡执金吾。麒麟前殿拜天子，走马西击长城胡。胡沙猎猎吹人面，汉虏相逢不相见。遥闻鼙鼓动地来，传道单于夜犹战。此时顾恩宁顾身，为君一行摧万人。壮士挥戈回白日，单于溅血染朱轮。归来饮马长城窟，长城道傍多白骨。问之耆老何代人，云是秦王筑城卒。黄昏塞北无人烟，鬼哭啾啾声沸天。无罪见诛功不赏，孤魂流落此城边。当昔秦王按剑起，诸侯膝行不敢视。富国强兵二十年，筑怨兴徭九千里。秦王筑城何太愚，天实亡秦非北胡。一朝祸起萧墙内，渭水咸阳不复都。,2
Qing,丁谦,幽居 其一,幽居忽不乐，远游南山岑。山光迎暮霭，归鸟皆投林。簌簌涧上松，风过闻远音。泠泠涧中水，浣我尘世襟。山鹤有闲意，山鹿多野心。旷然一相对，机械何从侵。静境触斯悟，幽念息逾深。安知太古上，非复如当今。请从彭泽公，一抚无弦琴。,6
Ming,王廷陈,其二,幸接神仙侣，来游翰墨林。空庭无候吏，古木有鸣禽。疑义更相析，成诗众与吟。长杨犹未赋，宴坐愧朝簪。,5
Qing,王策,天仙子 晚发尚湖,远树惊乌飞不定。烟中渐吐青山影。犬声荒店未开门，西风紧。霜华凝。半湖残月芦花冷。,6
WeiJin,云林右英夫人,其十二 十月十七日云林夫人作与许侯,四旌曜明空，朱轩飞灵丘。玉盖荫七景，鼓翼霄上浮。九音朗紫空，玉璈洞太无。宴咏三晨宫，唱啸呼我俦。不觉春已来，岂知二景流。佳人虽兼忘，而未放百忧。长林真可静，岩中多自娱。,0
Ming,尹台,其二,屡回山谷阻，时复得幽村。路转松杉密，疃开芋秣繁。人烟通绝岭，草树豁高原。莫问桃花水，前溪亦武源。,5
NanBei,萧统,饮马长城窟行（《诗纪》云。一云拟青青河畔草。）,亭亭山上柏，悠悠远行客。行客行路遥，故乡日迢迢。迢迢不可见，长望涕如霰。如霰独留连，长路邈绵绵。胡马爱北风，越燕见日喜。缊此望乡情，沈忧不能止。有朋西南来，投我用木李。并有一札书，行止风云起。扣封披书札，书札竟何有。前言节所爱，后言别离久。,1
Yuan,僧昙噩,山阴舟中,平明饭罢促高梢，撑出五云门外桥。离越王城一百里，到曹娥渡十分潮。白翻晴雪浪花舞，绿弄晚风蒲叶摇。西北阴沉天欲雨，卧听篷韵学芭蕉。,4
Qing,尤维雄,同谢芗泉饮铁门酒楼醉后赋赠,嫉恶心犹在，休官道乃光。举朝怜汲黯，当路避张纲。乞食游吴市，行吟类楚狂。酒酣歌一曲，音节恐悲凉。,6
WeiJin,王隐,笔铭（《初学记》作《笔赋》）,岂作其笔，必兔之毫。调利难秃，亦有鹿毛。,0
Tang,平冽,开元字舞赋（以全德崇文通节声色为韵）,礼以训俗。乐以移风。粤我皇兮是崇。字以形言。舞以象德。肇开元兮是则。是知圣人之合舞也。既所以诞敷文教。亦所以拟象周旋。自我作古。示不相沿。岂比夫汉主习五行之典。虞后陈两阶之前。干戚之容虽备。文字之旨未全。何以哉。尽善尽美。待吾君其具焉。望之如云。圣人为君。横御楼于北极。张古乐于南薰。八佾之羽仪繁会。七盘之绮袖缤纷。雷转风旋。应鼍鼓以赴节。鸾回鹤举。循鸟迹以成文。周瑜之顾不作。苍颉之字爰分。竦万方之壮观。邈千古之未闻。其渐也。左之右之。以引以翼。整神容而裔裔。被威仪而抑抑。烟霏桃李。对玉颜而共春。日照晴霓。间罗衣而一色。雾縠从风。宛若惊鸿。匿迹于往来之际。更衣于倏忽之中。始纡朱而曳紫。旋布绿而攒红。傅仲之词。徒欲歌其俯仰。离娄之目。曾未识其变通。懿夫乍续乍绝。将超复发。启皓齿以迎风。腾星眸而吐月。摇动赴度。或乱止以成行。指顾应声。乃徐行而顺节。且歌者所以导志。舞者所以饰情。观其容也。或以移乎风俗。察其字也。或以表乎贞明。振古不睹。斯今独荣。掩云门而夺大濩。鄙咸池而陋六英。一人有作。万物咸亨。臣固迷于日用。愿颂美兮载厥声。,2
Ming,尹昉,禁直寄示,一年寥落掩柴荆，门外青山不世情。浓睡乍惊犹手倦，沈痾初散更身轻。阳从昨日寒中复，月为今宵霁后明。相忆却成神会合，不知身在凤凰城。,5
Ming,尹顺之,其三,习隐耽高卧，閒居每独言。竹阴时扫席，山影远推门。迹向人间拙，身今战后存。狂奴甘醉味，宁吊屈平魂。,5
NanBei,王台卿,咏风诗,浸淫不可识，去来非有情。乍见珠帘卷，时觉洞房清。暂拂兰池上，潋淡玉波生。一辨雄雌异，还恶庶人轻。,1
Yuan,文质,送李公质之扬州,海风吹秋秋无痕，秋风洒落秋无魂。楼船万斛戛明月，怒涛驾空相吐吞。陇西才人天上客，古剑飞花溜新白。腰缠十万何足云，载诗未许扬州鹤。扬州琼花天下无，为我贳酒提胡卢。醉来莫问江南侣，豪气逼人真丈夫。,4
Yuan,邵亨贞,陪孙果育先生游干山次韵三首 其一 题圆智寺,古寺藏云表，幽花绕路傍。溪山如有约，心迹总相忘。翠壁题诗迹，青篮采药香。野人应未识，白发旧潘郎。,4
Yuan,僧馀泽,题界溪顾处士竹逸亭,筑室临溪界两分，修筠回绕翠如云。何当一舸东风便，载酒来寻抱节君。,4
Song,王禹偁,元日作,献岁在商州，依然想旧游。前年捧玉册，此日对珠旒。御酒尧樽畔，仙韶舜殿头。自惭非贾傅，宣室讵重求。,3
WeiJin,张载,其二,秋风吐商气，萧瑟扫前林。阳鸟收和响，寒蝉无馀音。白露中夜结，木落柯条森。先光驰北陆，浮景忽西沈。顾望无所见，唯睹松柏阴。肃肃高桐枝，翩翩栖孤禽。仰听离鸿鸣，俯闻蜻蛚吟。哀人易感伤，触物增悲心。丘陇日已远，缠绵弥思深。忧来令发白，谁云愁可任。徘徊向长风，泪下沾衣襟。,0
NanBei,范泰,经汉高庙诗,啸吒英豪萃，指挥五岳分。乘彼道消势，遂廓宇宙氛。重瞳岂不伟，奋臂腾群雄。壮力拔高山，猛气烈迅风。恃勇终必挠，道胜业自隆。,1
WeiJin,康泓,单道开传赞,肃哉善人，飘然出群。外轨小乘，内畅空身。玄象晖曜，高步是臻。餐茹芝英，流浪岩津。,0
Yuan,王都中,鸬鹚,鸬鹚黑如鬼，捕鱼入水底。搜抉虽无遗，吞吐良可鄙。,4
Qing,尤澹仙,田家杂兴同蕙孙沈姊作,微雨溪上来，斜阳澹茅屋。平原一以眺，良苗霭如沐。鸠鸣杏花红，村暗榆阴绿。野老善识时，相勉还相祝。膏润贵及时，秋稔已可卜。,6
NanBei,殷淡,其十五 休成乐①,酾醴具登，嘉俎咸荐。飨洽诚陈，礼周乐遍。祝辞罢裸，序容辍县。跸动端庭，銮回严殿。神仪驻景，华汉亭虚。八灵案卫，三祗解途。翠盖耀澄，罼奕凝宸。玉镳息节，金辂怀音。式诚达孝，底心肃感。追凭皇鉴，思承渊范。神锡懋祉，四纬昭明。仰福帝徽，俯齐庶生。,1
Yuan,吴宜甫,外斋一所颜曰学思思学进士张在中州判依记赋诗一首旦夕自警,五典三纲与四维，鸢飞鱼跃贵真知。霜前榄实甘回味，雪里梅花不受缁。家在先儒文献里，生逢天子圣明时。惕然起立晴窗下，题作学思思学诗。,4
Ming,王极,赠幕史粹公罢政归钓鳌台,千古何人耻据鞍，宦情时作碧山看。壮怀报国频开幕，勇退惊人早挂冠。丛桂宴开春酒绿，薜萝月上钓台寒。溪头剩有桃花发，只恐渔翁卧未安。,5
Ming,方拱乾,旧鹤（余旧畜，己亥赠吉旋，今犹无恙。）,老鹤迎人作意鸣，三年前是一般声。别来何物不经变，知尔于人无所争。旧侣分飞怜独立，故交相遇倍多情。卫廷岂少乘轩辈，谁卧长松梦玉京。,5
Tang,敦煌人作品,敦煌廿咏 其二 白龙堆咏,传道神沙异，暄寒也自鸣。势疑天鼓动，殷似地雷惊。九削棱还峻，人跻刃不平。更寻掊井处，时见白龙行。,2
WeiJin, 无名氏,其三 景皇篇,景皇帝。聪明命世生。盛德参天地。帝王道大。创基既已难。继世亦未易。外则夏侯玄。内张则张与李。三凶称逆。乱帝纪。顺天行诛。穷其奸宄。遏将御其渐。潜谋不得起。罪人咸伏辜。威风振万里。平衡综万机。万机无不理。召陵桓不君。内外何纷纷。众小便成群。蒙昧恣心。治乱不分。睿圣独断。济琥常以文。顺天惟废立。扫霓披浮云。云霓既已辟。清和未几间。羽檄首尾至。变起东南蕃。俭钦为长蛇。外则凭吴蛮。万国纷骚扰。戚戚天下惧不安。神武御六军。我皇秉钺征。俭钦起寿春。前锋据项城。出其不意。并纵奇兵。奇兵诚难御。庙胜实难支。两军不期遇。敌退计无施。虎骑惟武进。大战沙阳陂。钦乃亡魂走。奔虏若云披。天恩赦有罪。东土放鲸鲵。,0
Yuan,李致远,天下乐,你还待不吃不穿强支持。我只要你将也波息这病体。带云：僧住儿也。唱：你姨姨早晚在那𥚃徕云：敢是请太医去了也。正末云：多早晚去了。徕云：早辰间去了。正末唱：。我画卯呵来的早。他请太医直恁般迟。我看他请不来说个甚的。,4
WeiJin,棘据,诗,下窥幽谷底，窈窕一何深。鱼动起重渊，鸟惊奋高林。,0
Ming,孔尚蒙,梦觉庵,梦到名山第几峰，觉来依旧隔千重。好将觉处还寻梦，认取三生石上踪。,5
NanBei,王僧孺,落日登高诗,凭高且一望，目极不能舍。东北指青门，西南见白社。轸轸河梁上，纷纷渭桥下。争利亦争名，驱车复驱马。宁访蓬蒿人，谁怜寂寞者。,1
Ming,尹煌,次成仲深田园杂兴韵,白屋青山昼掩扉，岁寒高节孰能移。逃名避世机心绝，钓水樵山俗事稀。杨子一生耽道味，陶公三径养幽姿。抽簪我亦思同隐，投老丘园欲往依。,5
Yuan,周巽,追和文山青原诗柬陈村民寄谢禅林诸友 其一,晓行金粟地，袖拂绿萝烟。水出源头活，峰回树顶圆。因君寄高兴，来此洗尘缘。唯有山中客，犹书甲子年。,4
Tang,李旦,梁武帝赞,缅惟梁武，九五居尊。何为自屈，沈冥释门。灾兴佛寺，兵缠帝阍。竟罹凶逼，天道宁论。,2
Qing,王芬,感时,世乱年荒何处家，陶轮浩劫涌尘沙。玄黄血染龙蛇起，谁倚危楼听暮笳。,6
Ming,王永祚,岳庙联,为臣死忠，为子死孝，大丈夫当如此矣；南人归南，北人归北，小朝廷岂求活耶。,5
Qing,干建邦,青莲寺,斜渡溪桥一刹悬，行人报道是青莲。同来揽秀无今古，到底巢云孰后先。盟誓几疑穿石骨，风流恰喜绕垆烟。徘徊胜迹岿然在，感慨徒生落照前。,6
Ming,王直,其三,豫游闻夏谚，巡守协虞风。省敛三农喜，趋朝五瑞同。星文俱拱北，川水尽朝东。独有纶闱客，偏承雨露浓。,5
Ming,王鼎,虞山迭翠,山晕太古色，日高苍龙飞。吾生好观物，心赏与时违。,5
Yuan,方伯鉴,自述,抱琴聊复问田庐，野性偏宜水竹居。茅屋春风三尺雪，少年心事五车书。故家簪笏嗟犹在，用世文章愧不如。拟向清秋寻旧约，海天空阔雁行疏。,4
Yuan,叶衡,其六,细沙新筑御家坡，恰有清尘小雨过。扶杖老翁先喜舞，翠华闻巳渡泺河。,4
WeiJin,孙楚,荣启期赞,荣公温雅，即怡既怿。浊以徐清，寂然澹泊。援琴自娱，咏此三乐。眉寿无疆，惟德之宅。,0
Song,王禹偁,旅次新安,迁客乍离群，秋砧不忍闻。回头恋红药，失脚下青云。尚假金貂冕，犹残柱国勋。此身未敢死，会拟报明君。,3
NanBei,刘铄,歌诗,昊天晴且高，秋气发初凉。白露下微津，明月流素光。凝烟泛城阙，凄风入轩房。朱华先零落，绿草就芸黄。纤罗还笥箧，轻纨改衣裳。,1
Tang,李华,奉寄彭城公,公子三千客，人人愿报恩。应怜抱关者，贫病老夷门。,2
NanBei,江洪,咏舞女诗,腰纤蔑楚媛，体轻非赵姬。映襟阗宝粟，缘肘挂珠丝。发袖已成态，动足复含姿。斜睛若不眄，娇转复迟疑。何惭云鹤起，讵减凤惊时。,1
Yuan,王璋,次韵郭祥卿雪霁见怀,雪岭留初日，高斋照眼明。禽声交晓树，马迹上春城。有客怀幽赏，题诗问友生。青鞋得来往，更待数朝晴。,4
Qing,王策,黄金缕 孤山,千顷湖光柔绿绉。冷入拳山，草木都清瘦。落日梅稍风满袖。绿阴青子刚如豆。,6
Song,王岩,杪春寄友人,何处相逢万事忙，卓家楼上百淘香。明朝渐近山僧寺，更为残花醉一场。,3
Yuan,王旭,大江东去 为张可子郎中寿,九秋风露，洗尘埃、人似华峰独立。兰省东南经济地，正赖风流筹画。湖海胸襟，冰霜气节，邈矣公难及。苍生望重，故园休梦泉石。且对得意江山，登临一笑，香满黄花席。更把西湖都酿酒，醉取白云诗客。乘兴为公，遍游仙府，检下长生籍。妙毫浓墨，书公寿禄无极。,4
Ming,文徵明,东葛城夜发,萧萧东葛路，马上听严更。月出高山黑，天空远水明。年光秋渐索，客子夜犹行。村落知何处，时闻犬吠声。,5
NanBei,戴皓,月重轮行,皇基属明两，副德表重轮。重轮非是晕，桂满自恒春。海珠含更灭，阶蓂翳且新。婕妤比团扇，曹王譬洛神。浮川疑让璧，入户类烧银。从来看顾兔，不曾闻斗麟。北堂岂盈手，西园偏照人。,1
NanBei,孔璠之,艾赞,论蔼灵艾，蔚彼脩坂。混区群卉，理深用远。,1
Qing,王豸来,贺新凉 秋水轩纳凉和曹顾庵学士见柬原韵,弱柳烟丝卷。对城隅、明窗净几，好怀同遣。学士新词纷丽藻，色与柳烟争泫。湘簟滑、凉生冰茧。斜眺西山阑槛曲，鬓萧萧、衣带金风浅。爽气接，双眸展。胡卢未识谁荣显。枉消磨、齑盐滋味，菜根嚼扁。笑彼高冠珠履客，半是孟尝鸡犬。漫灭刺、满怀宁免。还向红坛寻酒伴，醉乡中、风物吾能典。残暑退，繁思剪。,6
Yuan,李氏,巴家富,谁道巴家窘，巴家十倍邹。池中罗水马，庭下列蜗牛。燕麦纷无数，榆钱散不收。夜来添骤富，新月挂银钩。,4
Song,尤袤,和渭叟梅花,不避风霜苦，自甘丘壑潜。未禁沾额角，信好插梳尖。春意已张本，寒威今解严。殷勤留客意，尚许隔墙觇。,3
Song,王之望,其七,羊乳茎犹嫩，猪牙叶未残。呼童聊小摘，为尔得加餐。仗马卑三品，山雌慕一箪。朝来食指动，苦菜入春盘。,3
Ming,叶之芳,和西林二首 其一 鹤径,长松夹修道，芳草寒未歇。朝落东峰云，暮照西原月。独鹤步不鸣，主人清啸发。寻仙可长往，将从炼金骨。,5
Qing,王至淳,晚吟,散步平湖岸，烟波浩渺中。月明天在水，云断树浮空。吹笛惊山鹿，弹琴送渚鸿。时来坐幽阁，孤寂与谁同。,6
Tang,何儒亮,亚父碎玉斗,嬴女昔解网，楚王有遗躅。破关既定秦，碎首闻献玉。贞姿应刃散，清响因风续。匪徇切泥功，将明怀璧辱。莫量汉祖德，空受项君勖。事去见前心，千秋渭水绿。,2
Ming,毛绍龄,爱民碑,车马经过何处频，丰碑片片驿边新。贫民但卖山头石，不是襄阳堕泪人。,5
Tang,王铎,谒梓潼张恶子庙,盛唐圣主解青萍，欲振新封济顺名。夜雨龙抛三尺匣，春云凤入九重城。剑门喜气随雷动，玉垒韶光待贼平。惟报关东诸将相，柱天功业赖阴兵。,2
Ming,丁钺,岳顶天池,南岳峰头水接天，芙蓉倒插浸寒莲。不知汉武祠封后，能润山前几处田。,5
Ming,史谨,自述次文鼎韵,养拙住山林，霜华两鬓深。已无轩冕志，长抱岁寒心。子藉医为业，予凭赋卖金。近来无别事，老病日侵寻。,5
WeiJin,范坚,安石榴赋,萦红根以盘峙，擢修干而扶疏。荑应春以吐绿，葩涉夏而扬朱。膏凝玉润，光犹莹削。赪如丹砂，粲若银砾。缟隔区分，雕实绮错。红肤帖素，揉以紫的。红须内艳，赪牙外标。似华灯之映翠幕，若丹琼之列碧瑶。,0
Ming,丁肇亨,立秋,一叶初飘六月秋，终宵雨泻火西流。夕阳弄影轻烟暝，卧听邻砧不耐愁。,5
Ming,方郑作,送吴克存还山,花暮春回柳复飞，青山千里送君归。共倾北地愁中酒，独酌南溪水上矶。帆挂夕阳孤影淡，雁迷残雨去声微。孤城此日堪肠断，不为临歧重湿衣。,5
WeiJin,程猗,柳谷石文赞,皇德遐通，实降嘉灵。乾生其象，坤育其形。玄石既表，素文以成。瑞虎合仁，白麟耀精。神马自图，金言其形。体正而王，中允克明。关寿无疆，于万斯龄。,0
Qing,尹耕云,赠周石君即用其集中周字韵,分明火色鸢肩客，不信无人识马周。运去文章如土芥，时危仆竖忽公侯。豺狼气压荒郊静，雁鹜声孤大泽秋。相与一尊谈往事，春明回首不胜愁。,6
Yuan,帖里越实,玉望山,有约今朝上此峰，来时台殿白云封。栖庵羽客知何处，疑是寻芝访子蒙。,4
Yuan,吕不用,题顾云屋云山图,我识东吴顾文学，早岁丹青动黄阁。挥毫得意傲王侯，霜刮虬髯面如削。一自涂穷悲濩落，旅食南州梦非昨。蛟龙为鱼气郁勃，散作春云满丘壑。乾坤无地著茅茨，写向云根亦奇作。荒林日色晓苍凉，古木风声晚萧索。首阳蕨根秋土深，商岭芝苗今寂寞。看图为问人何在，晚交注意归猿鹤。,4
Ming,王玉峰,普天乐,忆昔洛阳才空年少。未得长门价。千金调。秉镃基须要乘时。终不负十年劳扰。那閒关处。羊肠道。谩颠连骏步嘶芳草。遇明时麟凤呈祥。岂圣主熊罴无兆。看相将振袂。万里扶摇小生。,5
Ming,王㒜,游泰山,一峰高耸隘乾坤，宇内名山此独尊。曙色凌晨开日观，岚光经岁锁天门。远疑云雾人难到，近若星辰手可扪。七十二君封禅处，空馀遗址蚀苔痕。,5
Tang,李密,淮阳感怀①,金风荡初节，玉露凋晚林。此夕穷涂士，郁陶伤寸心。野平葭苇合，村荒藜藿深。眺听良多感，徙倚独沾襟。沾襟何所为，怅然怀古意。秦俗犹未平，汉道将何翼。樊哙市井徒，萧何刀笔吏。一朝时运会，千古传名谥。寄言世上雄，虚生真可愧。,2
WeiJin,杨方,合欢诗五首 其一,虎啸谷风起，龙跃景云浮。同声好相应，同气自相求。我情与子亲，譬如影追躯。食共并根穗，饮共连理杯。衣共双丝绢，寝共无缝裯。居愿接膝坐，行愿携手趋。子静我不动，子游我不留。齐彼同心鸟，譬此比目鱼。情至断金石，胶漆未为牢。但愿长无别，合形作一躯。生为并身物，死为同棺灰。秦氏自言至，我情不可俦。,0
Ming,史谨,西山精舍为文先生赋,忆造烟霞境，如登吏隐亭。捲帘千树碧，拄笏万峰青。涧户蜂留蜜，松巢鹤堕翎。今朝银汉上，清梦绕柴扃。,5
Tang,僧澹交,写真,图形期自见，自见却伤神。已是梦中梦，更逢身外身。水花凝幻质，墨彩染空尘。堪笑予兼尔，俱为未了人。,2
Qing,毛艾孙,史梦兰继室田太夫人九十大寿,斑衣舞彩老莱子；纱幔传经女伏生。,6
Yuan,李之绍,送邵天常归山,抟风径拟九霄飞，志业谁知与愿违。虎豹关深书未达，鸡豚社远梦先归。香侵客路花方盛，绿满家山蕨正肥。去后且从闲处乐，徵书有日到柴扉。,4
NanBei,僧宝志,谶诗二首 其一,掘尾狗子自发狂。当死未死齧人伤。须臾之间自灭亡。起自汝阴死三湘。,1
Qing,方骏谟,挽曾国藩联,合志于皋夔方召之俦，佥称翼励时雍，允无惭德；受知在荣利勋名而外，惟有修能自惕，用答深恩。,6
Tang,丘悦,郊庙歌辞 仪坤庙乐章 太和①,孝哉我后，冲乎乃圣。道映重华，德辉文命。慕深视箧，情殷抚镜。万国移风，兆人承庆。,2
WeiJin,李密,赐饯东堂诏令赋诗,人亦有言，有因有缘。官无中人，不如归田。明明在上，斯语岂然。,0
Tang,岑参,送李郎尉武康,潘郎腰绶新，霅上县花春。山色低官舍，湖光映吏人。不须嫌邑小，莫即耻家贫。更作东征赋，知君有老亲。,2
Song,王志道,和秋浦闻鸡偶成,窗前银烛焰将暗，楼上梅花引已残。忽听鸡鸣思起舞，百年王业尚偏安。,3
Qing,尹伟图,涿鹿,形胜燕南第一州，严城百雉扼咽喉。陂连督亢成膏壤，水并桑乾据上游。慷慨羽声销霸业，苍凉野色起边愁。空山木末飘黄叶，雕鹗盘云天地秋。,6
Yuan,圆照,句,篱下重阳菊，枝头淑气樱。,4
NanBei,何逊,仰赠从兄兴宁寘南诗,家世传儒雅，贞白仰馀徽。宗派已孤狭，财产又贫微。栖息同蜗舍，出入共荆扉。松笔时临沼，蒲简得垂帷。幸逢四海泰，日月耀增辉。相顾无羽翮，何由总奋飞。一朝异言宴，万里就暌违。远江飘素沫，高山郁翠微。相思对淼淼，相望隔巍巍。死灰终不然，长岑且未归。当怜此分袂，脉脉泪沾衣。,1
Qing,王鸣盛,重过崇寿观赠徐羽士,笼鹅忆往事，放鹤此重来。小别三千岁，碧桃花又开。丹还驻妙景，云冷卧香台。清浅蓬莱路，麻姑日几回。,6
Ming,叶纨纨,秋日偶题,一番摇落一番嗟，咫尺天涯梦里家。莫道秋来不憔悴，满庭都是断肠花。,5
Yuan,李延兴,望海虞山得踪字,青山秋万叠，诗写晚愁浓。瀑断峰头路，云藏谷口松。药炉丹气上，经藏碧苔封。谁似仙翁静，阶前埽鹤踪。,4
Ming,王怿,吴宫,香径无尘水殿空，由来白苧怕秋风。忠臣戮后蛾眉死，麋鹿春游废苑中。,5
NanBei,刘骏,其四,闻欢去北征，相送直渎浦。只有泪可出，无复情可吐。,1
Qing,王昶,早春,朔风初定雪初晴，遥见春晖上槛明。三尺游鱼冰下见，一行归雁柳梢横。香炉茶铫随宜置，茸帽筇枝称意行。已是上元镫节过，市楼犹听夜吹笙。,6
Ming,王廷相,早发新坝,沱水遥通岛，扬帆藉稳流。星摇淮浦夜，月湿海门秋。世难几人在，心灰百计休。时闻南去雁，还动故乡愁。,5
Yuan,何失,雨中睡起,闭门连日雨霏霏，一醉谁忧生事微。睡起不知风色暮，北窗花气湿人衣。,4
Yuan,李元圭,冬日平江寄倪元镇①,玄文馆里逢君日，剪烛传杯夜话时。寒月半窗亲下榻，幽人满坐共吟诗。无儿守舍冯唐老，有客分金鲍叔知。咫尺维舟空怅望，封题聊为寄相思。,4
NanBei,朱超,别刘孝先诗（《诗纪》云。诗汇作何逊者非。）,疲痾积未瘳，伏枕倦长愁。复念夜分首，江上值徂秋。阴凝变远色，落叶泛寒流。繁霜积晓缆，轻冰绕夜舟。曳裾出兔苑，引领望龙楼。勿念荆台侧，无为戚情游。,1
Yuan,王思勤,乳洞,乳穴佳名久欣慕，兹游直与心期副。今朝叶败七枝筇，衰迟未觉攀跻苦。湘南悬想碧云横，桂岭遥瞻烟霭暮。招提钟磬出幽深，村野牛羊自来去。忽闻流水响潺潺，渐睹岩扃隔烟雾。山溪蹑履乱崎嵚，翠壁题名杂新故。乍暌朱墨略官箴，稍觉追随遽幽趣。绝知官里少夷途，始信闲中无窘步。人生如此信可乐，谁向康庄塞归路。苦醉生前有限杯，豁我胸中吟兴助。早知富贵如浮云，三叹归田不能赋。,4
Ming,丁胤福,挽柳眉岩,博雅儒林望，精纯四世臣。冲虚惟主善，易直只存真。名教曾全乐，湘累谁捐神。求贤遭圣际，起废蹑清尘。前席承温奖，超班荷圣抡。论思倾蕴抱，启沃尽诚恂。帷幄人方称，痟颇病已因。颐閒虽自切，宠命奈弥新。玉树埋京辇，丹忠隔紫宸。斯文堪一痛，非直为情亲。,5
Yuan,朱仲明,大有年,五谷皆登几载无，今秋端不负菑畬。已欣亿秭仓箱积，肯数寻常儋石储。卦象曾占天上火，牧人应协梦中鱼。麟经二百馀年久，似此丰穰仅一书。,4
Ming,尹煌,题佚 其一,送别兼留别，孤臣对逐臣。忧时霜满鬓，恋主血沾巾。云雨埋华岳，风波阻汉津。前期知不易，莫怪劝杯频。,5
WeiJin,曹植,美女篇,美女妖且闲，采桑歧路间。柔条纷冉冉，落叶何翩翩。攘袖见素手，皓腕约金环。头上金爵钗，腰佩翠琅玕。明珠交玉体，珊瑚间木难。罗衣何飘飖，轻裾随风还。顾盼遗光采，长啸气若兰。行徒用息驾，休者以忘餐。借问女安居，乃在城南端。青楼临大路，高门结重关。容华耀朝日，谁不希令颜。媒氏何所营，玉帛不时安。佳人慕高义，求贤良独难。众人徒嗷嗷，安知彼所观。盛年处房室，中夜起长叹。,0
Song,王琪,垂虹亭,红桥跨浪二千尺，桥上危亭在水心。六月火云烧万里，夜来风细似秋深。,3
Ming,尹顺之,其三,山雨微凉进，春园向晚登。烟萝深簇簇，云木碧层层。桃杖随时掷，藤床在处凭。不愁归路暝，江月替千灯。,5
WeiJin,阮籍,其十七,登高临四野，北望青山阿。松柏翳冈岑，飞鸟鸣相过。感慨怀辛酸，怨毒常苦多。李公悲东门，苏子狭三河。求仁自得仁，岂复叹咨嗟？,0
Tang,吴融,荆州寓居书怀,一室四无邻，荒郊接古津。幽闲消俗态，摇落露家贫。绝迹思浮海，修书懒寄秦。东西不复问，翻笑泣岐人。,2
Ming,方以智,西湖杂兴 其一,露冷芙蓉色不红，孤山无限老梧桐。当时油壁车前路，犹在西陵风雨中。,5
Ming,文彭,听邻舟吹箫,风急船难进，春寒酒易消。他乡频作客，何处忽吹箫。近水声偏细，凌虚兴自豪。可怜嬴女思，飘泊在江皋。,5
Yuan,王恽,挽吴衡甫,浩荡江湖士，来从隐逸居。醉吟忘楚越，笺学到虫鱼。拊髀惊凶讣，沾巾睹故书。慨然西望断，山色照空庐。,4
Tang,王建,南中,天南多鸟声，州县半无城。野市依蛮姓，山村逐水名。瘴烟沙上起，阴火雨中生。独有求珠客，年年入海行。,2
WeiJin,湛方生,庐山神仙诗,吸风玄圃，饮露丹霄。室宅五岳，宾友松乔。,0
Song,孔清真,送水云归吴（序见王清惠同题诗，此略）,瘦马长吟蹇驴吼，坐听三军击刁斗。归人鞍马不须忙，为我更釂葡萄酒。,3
Tang,僧可止,赠樊川长老（一作清尚诗）,瘦颜颧骨见，满面雪毫垂。坐石鸟疑死，出门人谓痴。照身潭入楚，浸影桧生隋。太白曾经夏，清风凉四肢。,2
Song,尹洙,皇雅十首 其三 耆武,耆武定功，时惟二方。淮服其乂，海南遂荒。孰孱而盭，孰暴而猖。自底不譓，乃终灭亡。帝戒二俘，同即尔诛。予惟民无辜，休息是图。时其辑矣，宁威独夫。帝嗟污邦，久罹于兵。或暴下以征，或敷虐以刑。予命中典，协于图经。民服德音，室家以宁。,3
Ming,王越,竟陵故城,荒城遗迹在，眺望欲沾巾。旧冢连新冢，今人杂古人。断碑多作础，枯木尽为薪。回首东风路，年年草自春。,5
Yuan,孟淳,其二,江行山立月盘桓，有客无言楼上看。清兴閒随城漏尽，夜深风露恐高寒。,4
Ming,王慎中,其二,物色繁初夏，行行野望新。村沙平送骑，峰照远明人。出谷关幽事，看云减病身。传心同志者，行乐及芳辰。,5
Qing,王站柱,太白楼,白也骑鲸去，名存一酒楼。昔飞鹦鹉盏，今咏鹔鹴裘。洸水犹涵碧，空山又送秋。凭栏无限意，目极古神州。,6
WeiJin,杨泉,蚕赋,惟阴阳之产物，气陶化而播流。物受气而含生，皆缠绵而自周。伊夫蚕之为物，功巨大而弘优。成天子之衮冕，著皇后之盛服。昭五色之玄黄，作四时之单复。是以王者贵此功焉，使皇后命三宫之夫人，又世妇之吉者，亲桑于北宫。二月初吉，遂布令于天下，百辟兆民，使咸务焉。是以仲春之月，吉日庚午。既差我马，惟蚕之祖。编使童男，作以童女。温室既调，蚕母入处。陈布说种，柔和得所。晞用清明，浴用谷雨。爰求柔桑，切若细缕。起止得时，燥湿是候。逍遥偃仰，进止自如。仰似龙腾，伏似虎趺，员身方腹，列足双俱。昏明相推，日时不居。粤召役夫，筑室于房。于房伊何？在庭之东。东爱日景，西望余阳。既酌以酒，又挹以浆。壶殄在侧，敷修在旁。我邻我党，我助我康。于是乎蚕事毕矣，大务时成。阁纡卷簿，洒扫宫庭。蚕母须饰，从容自宁。至于再宿，三日乃开阖启房，是瞻是观。方者四张，员者纡盘。纵者相属，横者交连。分薪柴而解著，兰丝互而相攀。竞以挐攫，再笑再言。惰者悦而忘懈，劣者勉以增勤。是月也，天子以大牢之礼，献兰于寝庙。皇后亲缲三盆，然后辨于夫人世妇。至于百辟卿士，下及兆民，咸趣缲事。尔乃丝如凝膏，其白伊雪。以为衣裳，冠冕服饰。礼神纳宾，各有分职。以给百礼，罔不斯服。夫功也起于绵绵，成于翼翼，颂之难周，论之罔极。殷斯勤斯，如何勿忆！,0
Song,牛士良,红梅,陇头人未来，江南春几许。惆怅玉笛声，吹落胭脂雨。,3
Qing,尹璞斋,其二,买得青山日日忙，江南游客旧清郎。英雄晚计成芳墅，岩壑遗身恋草堂。解组半生花绕座，校书他日子随旁。我来正值悬弧候，莫叹如丝鬓发长。,6
Ming,王凤娴,春光好 立春,香径软，万山明。试罗轻。碧草萌芽遍远汀。殢游情。好鸟调歌弄舌，鸣鸠唤雨呼晴。十二珠楼帘尽捲，按新声。,5
Yuan,僧本诚,感兴二首 其一,贤士志弘廓，不以官拘身。达士理明彻，不以身拘神。百年在瞬息，营营徒苦辛。华表鹤归来，城郭非旧人。冥心合元化，庶以全吾真。,4
Yuan,汪元量,其十八,世变长椎髻，时更短后衣。魏庭翁仲泣，唐殿子孙非。树秃鸦争集，梁空燕自归。断桥春已暮，无赖柳花飞。,4
NanBei,何逊,夕望江桥示萧咨议杨建康江主簿诗,夕鸟已西度，残霞亦半消。风声动密竹，水影漾长桥。旅人多忧思，寒江复寂寥。尔情深巩落，予念返渔樵。何因适归愿，分路一扬镳。,1
Ming,王直,邻有戍将未归观其家人寄书为述所怀,十年征战度天山，寂寞空闺独掩关。鸿雁书回何日到，犬羊巢尽几时还。窗前花落青春晚，户外莺啼白昼闲。为语封侯须及早，风尘容易鬓毛斑。,5
Yuan,狄君厚,采茶歌,你道他下场头。怎干休。太子呵则除你一心分破帝王忧。古往今来虽是有。冤冤相报何时休。,4
NanBei,庾肩吾,游甑山诗①,平子去已久，馀风今复追。未必游春草，王孙自不归。路高村反出，林长鸟更稀。寒云间石起，秋叶下山飞。西河方阅训，讵得解朝衣。,1
WeiJin,郗昙,兰亭诗,温风起东谷，和气振柔条。端坐兴远想，薄言游近郊。,0
Song,王娇娘,减字木兰花,莲闺爱绝。长向碧瑶深处歇。华表来归。风物依然人事非。月光如水。偏照鸳鸯新冢里。黄鹤催班。此去何时得再还。,3
Qing,尹推,在怀德。吟呈酉峰德浦佥案下,几日吾来此，今宵梦弊庐。已知多苦境，何得望安居。腼面羞人议，违心笑计疏。家中不识意，怪我理行车。,6
Yuan,白文宝,送奉使稼亭李中父（谷）还朝,翰林豪气浩难收，湖海元龙百尺楼。我欲从公游上国，安能郁郁在荒陬。,4
Song,丘崇,水调歌头 其三 戊戌迓客回程至松江作,小队拥龙节，三度过鲈乡。烟波万顷，縠纹轻皱湿斜阳。何处渔舟唱晚，最是芦花风断，欸乃一声长。矫首望空阔，逸兴堕微茫。笑尘缨，何日许，濯沧浪。天随甫里，相寻无处一凄凉。曾把水光山色，收入烟蓑短艇，胜世作清狂。举酒属公子，富贵未渠央。,3
Yuan,吴会,春晚,风雨春如客，烟霞日似年。莺歌把酒听，花落抱琴眠。树暗藏书谷，香流洗药泉。好怀无处说，谁与系江船。,4
Tang,包何,送韦侍御奉使江岭诸道催青苗钱,近远从王事，南行处处经。手持霜简白，心在夏苗青。回雁书应报，愁猿夜屡听。因君使绝域，方物尽来庭。,2
Yuan,叶谨翁,赤松山,井灶仙踪在，林峦曙色分。苔荒一径雨，松隐半峰云。啼鴂催春事，归骖带夕曛。试呼王道士，石几荐桐君。,4
NanBei,刘义庆,乌夜啼,笼窗窗不开。乌夜啼。夜啼望郎来。,1
Ming,尹耕,其四,十万鸣弦报吉囊，野心狼子是花当。连姻故自轻中国，分道频看入汉疆。推毂丈人空肉食，操戈遗孽尚萧墙。不应千羽修文日，岁岁三关有战场。,5
Qing,丁裔沆,石头城,君不见龙骧将军意气豪，连帆战舰明珠袍。雄师八万挂席进，角声吹断黄云高。鸾旗半卷青山里，鱼龙悲咽秋江水。自将玉篆付官家，不遣将军折一矢。赤乌事业不崇朝，尽逐东风散怒涛。横江振旅铙歌发，白发将军看宝刀。寄语横行且复休，孙郎战骨随蒿丘。当年割据山河壮，谁道降帆下石头。,6
Ming,王士性,昆明泛舟宿太华山缥缈楼,登山临水为谁留，蓼白蘋青起暮愁。万顷涛声行木末，千寻岳色倚池头。石鲸不见秋风动，金马来追夜月游。何限乾坤萧瑟意，依然缥缈一飞楼。,5
Song,陈敷,水调歌头 寿枢密,明月双溪上，胜景号金华。当年此夕，多少鸾凤杂云霞。共拥飘飘仙伯，来作人间英杰，王谢旧名家。纶綍妙文采，帷幄富忠嘉。圣天子，形梦寐，眷尤加。麒麟阁上，早晚丹陛听宣麻。鼎轴无穷勋业，岁岁熏风日永，萱秀北堂花。潋滟绮筵酒，寿算等河沙。,3
NanBei,张正见,晨鸡高树鸣,晨鸡振翮鸣，出迥擅奇声。蜀郡随金马，天津应玉衡。摧冠验远石，系火出连营。争栖斜揭暮，解翼横飞度。试饮淮南药，翻上仙都树。枝低且候潮，叶浅还承露。承露触严霜，叶浅伺朝阳。猜群怯宝剑，勇战出花场。当损黄金距，谁论白玉珰。长鸣逢晋帝，恃气遇周王。流名说鲁国，分影入陈仓。不复愁苻朗，犹能感孟尝。,1
Song,王铚,其二,晚岸云低月，相随照梦归。行藏叹人境，开阖在天机。身与江山远，书寻鸿雁飞。薄情怨青女，偏解透征衣。,3
Song,王仲修,其六,雪消鸳瓦东风暖，已觉金虬刻漏长。禁里春寒犹未放，日华先拂赭袍光。,3
Song,方泽,武昌阻风,江上春风留客舟，无穷归思满东流。与君尽日闲临水，贪看飞花忘却愁。,3
WeiJin,左芬,虞舜二妃赞,妙矣二妃，体应灵符。奉嫔于妫，光此有虞。沈湘示教，灵德永敷。惟斯美善，谅无泯乎。,0
Song,王月浦,琼花,蕃釐观里琼花树，天地中间第一花。此种从何探原委，春风无处著繁华。千须簇蝶围清馥，九萼联珠异众葩。几见朱衣和露剪，金瓶先进帝王家。,3
Tang,朱湾,过宣上人湖上兰若,十年湖上结幽期，偏向东林遇远师。未道姓名童子识，不酬言语上人知。闲花落日滋苔径，细雨和烟著柳枝。问我别来何所得，解将无事当无为。,2
Song,王志道,简中朝贵人,场屋辛勤债未偿，又随宦辙到河阳。米无五斗腰徒折，醋有三升鼻惯尝。屡典朝衣赒过客，时沽坊酒涤愁肠。此心对越知无愧，午夜炉香乞岁穰。,3
Tang,上官仪,奉和秋日即目应制,上苑通平乐，神池迩建章。楼台相掩映，城阙互相望。缇油泛行幔，箫吹转浮梁。晚云含朔气，斜照荡秋光。落叶飘蝉影，平流写雁行。槿散凌风缛，荷销裛露香。仙歌临枍诣，玄豫历长杨。归路乘明月，千门开未央。,2
Yuan,尹志平,卜算子,真性休空走。二物长相守。这些消息阿谁知，便是无中有。实鼎琼花放，玉户金光透。作个清凉彼岸人，清静工夫就。,4
Yuan,李穑,过石壁寨里 其一,细路萦千曲，聊为诘屈行。高冈红日上，深谷白云生。石壁含烟古，溪流得雨鸣。村家知不远，林外有人耕。,4
Song,孔梦斗,四柏亭,道乡采芹暇，手植四株柏。相对有正味，爱此岁寒格。忠言贾奇祸，几削谏臣迹。柏亦助道乡，每号风雨夕。柏死公不死，大名日皦白。后人补种之，存棠思召伯。亭亭俨相持，撑云空百尺。是柏出虽晚，风致犹古昔。我来跂遗芳，清坐假一席。徘徊意难舍，猛把阑干拍。寄语景行人，用意幸勿窄。,3
Qing,文静玉,由灵隐至韬光,几重精舍掩荆扉，一径苍苔上翠微。饥鼠惯从松上窜，幽禽时向竹间飞。雪翻小瀑潜通笕，云共残花半拂衣。清绝不知人世事，夕阳如水澹忘归。,6
Qing,丁尧臣,赠隐居,四围岚翠锁烟萝，结得茅庐傍涧阿。地僻不嫌人迹少，树深祇觉雨声多。摘将松子烹新茗，采取兰茎补绿蓑。几度光阴浑不记，窗前日月自经过。,6
Qing,孔继涵,其二,乞君九畹英，足我三益友。晴窗午梦醒，疏香暗消受。何以伴蹇修，一卷《离骚》有。,6
Song,尤袤,雪,睡觉不知雪，但惊窗户明。飞花厚一尺，和月照三更。草木浅深白，丘塍高下平。饥民莫咨怨，第一念边兵。,3
NanBei,刘铄,拟行行重行行诗,眇眇陵长道，遥遥行远之。回车背京里，挥手从此辞。堂上流尘生，庭中绿草滋。寒螀翔水曲，秋兔依山基。芳年有华月，佳人无还期。日夕凉风起，对酒长相思。悲发江南调，忧委子衿诗。卧看明镫晦，坐见轻纨缁。泪容不可饰，幽镜难复治。愿垂薄暮景，照妾桑榆时。,1
Song,王化基,其二,文章换桂一枝秀，清白传家两弟贫。,3
Qing,王广心,送向西昆使蜀,廿年不到西川路，捧诏今看使者行。乱后草堂江燕在，春华剑阁杜鹃鸣。桥边旧迹怀司马，山下新祠吊孔明。尚有焚香诸父老，相持杯酒话销兵。,6
Qing,王淑,寄怀宛怀伯母,别后长相思，五见月圆夕。莲衣堕冷红，梧叶飘凄碧。黯然离愁生，苍茫秋水隔。昨枉锦字书，言言胜药石。自惭经爨材，重荷知音惜。欲寄万种情，情长嫌纸窄。花影倚阑横，凉月穿帘白。不寐独徘徊，天涯渺咫尺。,6
Ming,王廷相,登台,古人不可见，还上古时台。九月悲风发，三江候雁来。浮云通百粤，寒日隐蓬莱。逐客音书断，凭高首重回。,5
Ming,王一翥,望汉 其一,陟彼蕲墟，望汉之阳。念彼共人，兴言不忘。玉果罔食，好石谁将。反复念怀，戚是用长。,5
Ming,于成龙,粤西九日,冷落荒城又一秋，每逢佳节转添愁。黄茅嶂远今犹古，白发风凄叹复羞。菊瘦懒看空泪落，雁回遥望暮云收。闭门却厌登高去，醉里心魂到故丘。,5
Song,丁执礼,送程给事知越州,晓辞龙尾下青冥，持节东南一镇并。共治蚤分天子寄，暮来今颂里民声。吟高郢雪谁能拟，韵敌壶冰凛更清。遥想棠阴多暇日，江风吹角绕蓬瀛。,3
WeiJin,苏彦,邛竹杖铭,安不忘危，任在所杖。秀矣云竹，劲直筱簜。节高质贞，霜雪弥亮。圆以应物，直以居当。妙巧无功，奇不待匠。君子是扶，逍遥神王。,0
Qing,王志瀜,定州题壁,沙碛城荒带雨痕，溪添秋水渡黄昏。远烟深处双禽没，平野苍然一塔尊。雪浪空盆遗石在，兰亭定本几人存。频来未忍匆匆去，旅舍凝怀坐又温。,6
Song,方元修,正月七日初见梅花,雪净冰融溪作鳞，梅花经眼日当人。北枝风力顾不早，东阁诗情聊一新。烟并博山薰莫乱，色同衰鬓插宜新。一年好处得全尽，红绽雨肥犹弄春。,3
WeiJin,辛旷,赠皇甫谧诗,颙颙朝士，亦孔其依。莫不迟想，载渴载饥。我弓我旌，礼亦无违。企望高冈，来仪来归。其归伊何，与帝同心。明明天子，如日之临。临照四方，探赜幽深。山无逸民，水无潜鳞。爰彼九皋，克量德音。茂哉先生，皇实是钦。,0
Tang,王绩,其六,山人有敝庐，竹树近扶疏。傍岩开灶井，横涧引庭除。障子游仙画，屏风章草书。谁言非面俗，更欲赋《閒居》。,2
Song,丘崇,水调歌头 其二 为赵漕德庄寿,人物冠江左，正始有遗音。谪仙风味，洒然那受一尘侵。倚马文章天与，霏屑谈辞云委，宣室为虚襟。小驻外台节，聊屈济时心。记长庚，曾入梦，恰而今。橙黄橘绿，可人风物是秋深。九日明朝佳节，得得天教好景，供与醉时吟。从此寿千岁，一岁一登临。,3
WeiJin,曹植,名都篇,名都多妖女，京洛出少年。宝剑直千金，被服丽且鲜。斗鸡东郊道，走马长楸间。驰骋未能半，双兔过我前。揽弓捷鸣镝，长驱上南山。左挽因右发，一纵两禽连。馀巧未及展，仰手接飞鸢。观者咸称善，众工归我妍。归来宴平乐，美酒斗十千。脍鲤臇胎虾，炮鳖炙熊蹯。鸣俦啸匹侣，列坐竟长筵。连翩击鞠壤，巧捷惟万端。白日西南驰，光景不可攀。云散还城邑，清晨复来还。,0
Yuan,李材,寿杜侍御,黄阁老臣踵夔皋，法冠苍佩陪霓旄。八龙委蛇卷春水，一鹗抟控明秋毫。华勋玉册耀天府，雄章银笔翻云涛。举觞献寿碧桃晚，南极正与文星高。,4
Yuan,李岩,过清湘呈郡侯诸公,昨经衡永间，田野多荒芜。居民窜山谷，所至皆虚庐。山深闻贼鼓，警戒忧不虞。今朝抵湘城，眼明人意纾。风烟接村落，川原散耕夫。青红间花柳，山花开画图。胡为百里外，治乱乃尔殊。桓桓翟将军，年高雪生须。文功与武绩，历历皆可书。王君人中龙，及瓜初此趋。石侯复李侯，经纶材有馀。古称治在人，此言良不虚。我从日边来，远使天一隅。名藩阅人多，公斋晓星疏。惜无荐贤书，弗得分龙鱼。作诗纪佳政，庶可闻上都。,4
Song,王润之,宝林寺,支公曾驻锡，规矩旧丛林。飞鼠殿堂古，灵鳗井穴深。磬声来竹外，塔影卧池阴。幸有相知客，时时过我吟。,3
Qing,毛澄,秋怀,中原戎马后，剑外独登楼。蜀道长多雨，骚人畏及秋。浮云百年梦，流水一生愁。何事青青草，无忧亦白头。,6
Yuan,王中立,其三,长夜漫漫梦不成，可堪凉月透疏棂。唾壶敲碎无人语，独坐空阶看晓星。,4
NanBei,徐摛,咏橘诗,丽树标江浦，结翠似芳兰。焜煌玉衡散，照曜金衣丹。愧以无雕饰，徒然登玉盘。,1
Qing,毛蕃,关山月,紫塞秋风劲，黄榆玉露寒。可怜今夜月，还在异乡看。画角声偏惨，刀环梦已阑。城头回首望，衰草白漫漫。,6
Ming,平显,寄天佑,圆通长老人狮子，能外形骸似大颠。手种松秧今几尺，吟成诗句已三玄。未丹雏鹤巢中伏，不雨神蛟洞底眠。万里书来慰岑寂，开缄宛若对深禅。,5
Song,王道父,夜卧舟中闻有唱山歌者倚其声作二首 其一,生来不识大门边，一片丹心石样坚。闻道阿郎难得妇，无媒争得到郎前。,3
Qing,文廷式,答沈子培刑部寄赠五律一首,事幻程生马，途难蹇上天。藏身无尺木，坠翮警空弦。恶草谁除蔓，芳兰不惜煎。贾生徒碌碌，一任大钧权。,6
Ming,尹斗寿,松岩寄诗。信笔再寄 其一,世人皆弃我，末路幸知君。心似秋江水，诗如雾豹文。盈盈碧澜渡，脉脉五原云。相忆几时见，百书不足云。,5
Yuan,元文本,桃源采药寓留居意,采药桃源几笑歌，空空怀抱养天和。南来作尉仙源好，北去怀人客梦多。愁思入诗添白发，秋风吹棹过黄河。烧丹已有他年约，便合留家住翠萝。,4
Ming,元天锡,家兄与元西谷见和。复书 其一,莺啭花林外，清和雨霁时。绕园烟柳细，出屋露桃肥。行止无忧乐，功名任早迟。临风梳短发，唤酒且吟诗。,5
Ming,王祎,法济精舍分题赋会稽山,东浙佳山水，兹山势孰俦。朝仪曾会禹，祀典尚因周。作镇誇吴越，分缠属斗牛。登高揽今古，千载思悠悠。,5
Song,尼文照,偈,灵源不动，妙体何依。历历孤明，是谁光彩。若道真如实际，大似好肉剜疮。更作祖意商量，正是迷头认影。,3
Yuan,李齐贤,江陵道。朴安集告别,路俯蛟鼍窟，山邻豺虎群。和泥煮白浪，带烧垦苍云。此地难为主，今年幸得君。遗民尚流涕，恨杀慎将军。,4
Yuan,尚仲贤,鹊踏枝,说话处调书袋。施礼数傲吾侪。据着你斩虎英雄。不弱如那子路澹台。则怕俺弟兄每心不改。可不道有朋自远方来。,4
Tang,司马扎,白马津阻雨,津树萧萧旅馆空，坐看疏叶绕阶红。故乡千里楚云外，归雁一声烟雨中。漳浦病多愁易老，茂陵书在信难通。功名傥遂身无事，终向溪头伴钓翁。,2
Song,化州郡守,化州,罗川带郭古南州，陵水环城小庾楼。云淡青林无过雁，雨涵丹荔集鸣鸠。叨荣铜竹三经夏，劝课农桑屡有秋。好趁湍流下吴会，章台无柳系归舟。,3
Tang,江为,塞下曲,万里黄云冻不飞，碛烟烽火夜深微。胡儿移帐寒笳绝，雪路时闻探马归。,2
Qing,王钧,砧声,何事惊残梦，寒砧处处悲。孤村霜落后，深院月明时。响细疑无力，声停若有思。可怜凄楚调，不遣玉关知。,6
Yuan,吕止庵,其四 为董针姑作四首,千金字，万古心，翻作断肠吟。恩情厚，怨恨深。不知音，谁会重拈绣针？,4
Song,静山,摸鱼儿 黄时中入郡幕,晓峰高、飞泉如瀑，潜虬鞭驾轩翥。为他一片韩山石，直到红云天尺五。想应道、公皆安在来何暮。金川小渚。那韶石参天，郡纲宜录，为我分南顾。锦衣昼，满袖尚疑香雾。催人富贵如许。岭云见说今如砥，凤挟九成迎舞。烦道甫。问金镜铁胎，还记开元否。封词寄与。但目送河桥，吟消醉拍，载酒满江浒。,3
Ming,左光斗,早秋读书竹林自述,寂寞太冲子，居卜愚公谷。别策开林阴，曲径盘修竹。湛湛秋天长，娟娟秋气穆。日晏足高眠，报道晨炊熟。凭阑数视天，振衣理新沐。枫叶淡初黄，旗茗烹嫩绿。豁眼拭遗编，琳琅一再读。激扬芳麓雕，宛转枯枝燠。尽校不为雠，得意随手录。贝叶时一翻，跏坐礼天竺。无花平石床，有牍连茅屋。倦即拂枕眠，醒复慭灾木。儿童狎至前，客子来不速。送迎总在门，往来皆大陆。非寂亦离喧，虽雅颇近俗。何当薄暮时，澄天净如浴。松声咽管弦，荷花袅馥郁。暝色奔不停，牛羊纷纷逐。对景得新诗，把盏倾糵曲。长歌谁与言，息机吾也独。,5
Song,包恢,其二,石为云盖上垂旒，水作冰壶一击球。似笋反生悬碧玉，如簪倒插挂青琉。外犹虎踞风回啸，内若龙蟠气转幽。尚想初时开辟意，何时更共尔游休。,3
Song,文彦博,偶作示同志,隐几清吟久，投瓢浩叹频。如何爵举日，犹是传还人。胶葛终当戾，洿涂偶未伸。若嫌家监傲，殊不厚田仁。,3
NanBei,元宏,歌,两菖蒲，新野乐。,1
Yuan,王蒙,惠麓小隐图,白头学种邵平瓜，四百年前故将家。第一泉头春梦醒，洞庭烟水接天涯。,4
Yuan,察济,题钱舜举秋江待渡图,大江微茫天未晓，散绮馀霞出云表。乱山滴翠露华寒，隔树人家茅屋小。行人欲发待渡舟，垂纶独钓矶上头。感时抚卷寄遗意，芦花枫叶萧萧秋。,4
Song,郊庙朝会歌辞,其五 又六变,圣皇临大宝，八表凑才贤。经纬文天赋，刚柔德日宣。建邦隆柱石，造物运陶甄。共致升平业，绵长保亿年。,3
Tang,李治,过温汤,温渚停仙跸，丰郊驻晓旌。路曲回输影，岩虚传漏声。暖溜惊湍驶，寒空碧雾轻。林黄疏叶下，野白曙霜明。眺听良无已，烟霞断续生。,2
Ming,王士昌,丹灶苍烟,古洞逶迤宿野烟，丹炉火烬草芊芊。衣冠源里疑秦世，鸡犬云中忆汉年。月冷半阶元鹤瘦，春深千树绛桃然。大还欲问无生诀，谁信人间有谪仙。,5
Tang,叶季良,赋得月照冰池,霁夕云初敛，栖娥月未亏。圆光生碧海，素色满瑶池。天迥轮空见，波凝影讵窥。浮霜玉比彩，照像镜同规。皎洁寒偏净，裴回夜转宜。谁怜幽境在，长与赏心随。,2
Song,方月涧,游黄山留题 其一,笑拟愚公恨力绵，无穷眼力到危巅。天黏青嶂蒸岚雾，池涌丹砂费酒泉。高下瀑声多是雨，去来云气半非烟。仙家日月长閒在，才得心閒也是仙。,3
Ming,僧文湛,江上,江头落日明，江上西风起。岁岁芙蓉花，开落秋江水。,5
WeiJin,成公绥,仙诗①,盛年无几时，奄忽行欲老。那得赤松子，从学度世道。西入华阴山，求得神芝草。珠玉犹戴土，何惜千金宝。但愿寿无穷，与君长相保。,0
Yuan,王立中,竹枝词,孤山梅花开雪中，恰似阿侬冰雪容。不学画桥南畔柳，春来容易嫁东风。,4
Ming,王光承,家君挂冠避地董村剡东之僻者也侍行,此地称奇僻，缘崖上碧空。弟兄千里外，父子万山中。野店龙王井，深林虎伥风。家君偏啸傲，不肯泣途穷。,5
NanBei,范云,赠俊公道人诗,秋蓬飘秋甸，寒藻泛寒池。风条振风响，霜叶断霜枝。幸及清江满，无使明月亏。月亏君不来，相期竟悠哉。,1
Yuan,仇远,醉闻杜宇,家家酒似池，日日醉如泥。海燕聊为客，杜鹃何苦啼。狂那知帽落，归不为花迷。信笔成诗句，苔笺小草题。,4
Yuan,李集,苦雨后访阳轩,秋风已强半，积雨未全晴。泥泞人难越，丘坑马不征。孤城隔岸立，返照漏云明。世事何须虑，诗情得细评。,4
WeiJin,王胡之,赠庾翼诗,仪凤厉天，腾龙陵云。昂昂猗人，逸足绝群。温风既畅，玉润兰芬。如彼春零，流津烟煴。（一章）邓林伊何，蔚蔚其映。流芳伊何，鉴犹水镜。通广外润，雅裁内正。降巳顺时，志存急病。（二章）戎马生郊，王路未夷。螳螂举斧，鲸鲵轩鳍。矫矫吾子，劬劳王师。单醴投川，饮者如归。昆岭载崇，太阳增辉。（三章）江海能大，上善居下。侯王得尊，心同触寡。废我处冲，虚怀无假。待来制器，如彼炉冶。天下何事，去其害马。（四章）友以淡合，理随道泰。余与夫子，自然冥会。暂面豁怀，倾枕解带。玉液相润，琼林增蔼。心齐飞沈，相望事外。譬诸龙鱼，陵云潜濑。（五章）稷契赞时，巢由亢矫。辅汉者房，遁迹者皓。妙善自同，外内臣道。子光齐鲁，余守严老。（六章）元直言归，武侯解鞅。子鱼司契，幼安独往。神齐玄一，形寄为两。苟体理分，动寂忘象。仰味高风，载咏载想。（七章）回驾蓬庐，独游偶影。陵风行歌，肆目崇岭。高丘隐天，长湖万顷。可以垂纶，可以啸咏。取诸匈怀，寄之匠郢。（八章）,0
Yuan,成廷圭,寄吴寅甫,山馆残花歇，江楼暮雨馀。长歌留客和，短札倩人书。露叶悬青蔓，风帘隐碧梧。夫君隔河汉，凉夜月生初。,4
Tang,僧惟劲,其三,我慢痴山高屹屹，无明欲海杳溟溟。每逐旃陁憍诳友，常随猛兽作悲鸣。自性转识翻为幻，自心幻境自心惊。了此幻性同阳焰，空花识浪复圆成。太虚忽觉浮云散，始觉虚空本自清。今古湛然常皎莹，不得古今凡圣名。,2
Qing,王定柱,其三,李白桃红万树开，肩舆面面度香来。依山傍水无亭沼，一样东皇雨露栽。,6
Yuan,吴敬庭,其三,夏日苦炎热，但愿一夕凉。及此秋气深，蟋蟀鸣近床。物情亦知时，催制公子裳。户牖当绸缪，岁晏饶风霜。感此发学儆，终然惜流光。,4
Yuan,汪泽民,双头同心芍药出西城居民家（至元甲午。）,双花窈窕照春深，尽日凭阑费苦吟。背面紫云分宝髻，合欢金缕结同心。歌残溱洧休相赠，瑞出扬州可重寻。共向东风承雨露，不辞玉砌与山林。,4
NanBei,僧达摩,其十四,本是大虫勇，回成师子谈。官家封马岭，同详三十三。,1
Tang,王延彬,赠泉州宏则和尚（题拟）,莫怪我来偏礼足，萧宫无个似吾师。,2
Yuan,元淮,南圃杏花,燕脂万点怯轻寒，蓓蕾枝头绛雪乾。昨夜南园春雨过，玉人晓起揭帘看。,4
Qing,方芳佩,早春湖上遇雨,山色空濛雨更幽，落镫风里作春游。剧谈往事浑忘倦，每恋清吟为少留。云起忽遮岩畔寺，烟迷时下水边鸥。徘徊未识梅花面，可是归舟载得愁。,6
Yuan,无名氏,钓台,不随龙去爱渔汀，绝喜先生世累轻。却把客星惊帝座，岂应忘世未忘名。,4
NanBei,江洪,其二,尘容不忍饰，临池思客归。谁能别渌水，全取浣罗衣。,1
Ming,尹台,馆课中秋,今夜中秋月，长安万户看。乍移兰殿侧，已隐柏台端。河汉烟氛净，关山风路寒。遥怜旧亲友，心折向杯乾。,5
Ming,司之翰,同张司理游黄华,黄华山上黄华寺，黄华老人读书处。回首今经几度春，山中旧宅无人住。玉堂学士有遗诗，残碑古刻徒延伫。野人僻性好看山，流水閒云时往还。山僧一见若相识，深林趺坐谈空寂。指点山中古来迹，玉龙倒挂三千尺。高欢宫外水晶帘，王母池边妆镜石。乔松老桧岁久凋，谷口黄华自秋色。凭高一望空邺都，邺中豪杰今有无。七步曾称曹子建，少年纵荡何足羡。暂后司理使君来，一觞一咏总开怀。题诗不写姓名去，浩歌山月下蓬莱。,5
Yuan,僧梵琦,其四,无树可黄落，有台如白登。三冬掘野鼠，万骑上河冰。土厚不为井，民淳犹结绳。令人思太古，极目渺平陵。,4
Qing,王翃,牧牛词,二月三月春雨晴，渚田水暖芹芽生。牧童驱牛出原隰，细草青青牛可食。夕阳短笛不见人，吹过村南又村北。,6
Tang,田沈,骄阳赋,维皇穹之造物。何灵鉴之不昭。寂然阴闭。倏尔阳骄。风行天而启象。水干土而成妖。山蛇则四翼呈岁。日乌则三足升朝。亭皋背春兮失色。草木先秋而欲凋。萤飞火井。蛙动阳飙。嗟乎林之云涤。山之方焦。旱如何其。农为是恤。云祁祁而始布。日杲杲而行出。立啬夫于丙丁。命小童于甲乙。春雷无闻奋豫。夜月罕当离毕。阡陌之多稌不滋。尧汤之下人斯疾。是则坟封孝妇。东海之守非才。圄系冤囚。河南之尹未黜。而明明我后。罪已彤闱。日中而御菲食。昧爽而笼绣衣。慨祥正兮无润。嗟土膏兮远晞。冠华秉翟。郡县袭舞雩之祭。务农啬用。山川申祝鼎之祈。出德号兮休力役。铺皇恩兮铄帝晖。于是验灵图。稽秘箓。封朽腐。宥冤狱。损有馀。补不足。躬耤田以率下。遣皇华以问俗。借如晋平老矣。所好者音。古乐俟文侯之睡。希声懵师旷之心。德不足而自抚。灾无何而是侵。赤地三年兮罕辟。皇天一怒兮何深。野无盈尺之润。山无肤寸之阴。至如周宣中兴。视人如子。旱魃为虐于藩服。偫元辍耕于耒耜。饥馑荐臻。惔焚未已。毕崇奠釂之设。不绝郊宫之祀。宁莫我听。忧心如圯。及夫下邳内史。任在责诚。钟亢阳之有悔。毒歼殪之无生。乾坤不交兮兹焉中否。雷霆不动兮何时满情。求下哀于人瘼。希通鉴于神明。尔其广汉从事。扪衷自省。沾洒不时。奚能泣整。地则水沦金穴。天则泉枯玉井。走偫望而何阶。誓中隅而有请。是以孙武止矢。诮梁君之射乌。臧文抗议。非鲁国之焚巫。齐阻饥而问孔。郑有事而咨屠。彼炎亢之为患。信古来而有乎。昔者商罪贯盈。邢为不道。周师初克而年丰。卫国致疑于请讨。矧獯猃兮叛涣。伊将骄兮师老。方按甲而天诛。未回戈而彗埽。行看郅支之乱。且见呼韩之保。将覆油阴。伫羞行潦。是时也。上方受釐宣室。访议云台。所以仰乾封之兆。称时运之灾。浊河清兮龙马出。沧海晏兮鲸鱼来。山声万岁。坛势三陔。式行和鸾之节常希法驾之回。皇乎备矣。侯不迈哉。,2
Tang,左偃,寄庐山白上人,潦倒门前客，闲眠岁又残。连天数峰雪，终日与谁看。万丈高松古，千寻落水寒。仍闻有新作，懒寄入长安。,2
Tang,李康成,自君之出矣（《乐府》作辛弘智，误。）,自君之出矣，弦吹绝无声。思君如百草，撩乱逐春生。,2
Tang,朱庆馀,送顾非熊下第归,但取诗名远，宁论下第频。惜为今日别，共受几年贫。听雨宿吴寺，过江逢越人。知从本府荐，秋晚又辞亲。,2
Yuan,江学庭,题双虹桥,双虹锁湖湖水长，影摇洞庭吞三湘。霜飞八月橘柚熟，我欲打船闻水香。晴天晚照过湖曲，历历远树波茫茫。客中有怀不得尽，无人同上三高堂。,4
Tang,吴杰,还方干令（题拟）,一盏酒，一脔鲊。止见半臂著襕，何处口唇开裤。,2
Tang,卞震,其九,芳草又牵为客恨，白云空寄未闲心。,2
Qing,方仁渊,次韵吴品三吴叔明游小云栖老石洞,一径穿云上，来寻石洞幽。竹高峰露顶，村远树平头。泉味媚佳客，山容点晚秋。尚书留妙墨，我意与俱留。,6
Ming,王维新,题都峤山太极岩,太一之理，水自流，物自生，流者流，生者生，凭谁作；极乐之乡，云常动，石常静，动无动，静无静，与我为。,5
Ming,王野,访王伯谷,流水方穷处，茅堂空自开。鸟啼春树绿，花发故人来。白日待将夕，青山去未回。题门吾岂敢，此意寄莓苔。,5
Ming,叶太叔,咏怀三首 其一,寂寞秋瓜巷，蓬蒿处士家。夏披毛褐䘺，雨垫角巾斜。尚想神龙蛰，休贪白日赊。不为句漏令，赊处觅丹砂。,5
Qing,方芳佩,其二,含毫每欲写相思，一纸离愁不自持。连月江山频入梦，经旬镫火罢谈诗。浮云世态无今古，流水韶光感岁时。一语寄君应绝倒，此生竟为读书痴。,6
Qing,方授,即事,漳海风清诏语闻，谁教轻入虎狼群。后师表继前师表，生祭文催死祭文。绝食已传过八日，剖心容易谢三军。钟陵南向青青草，欲卜山为丞相坟。,6
Yuan,李元圭,题梅花士女,梦里寻香出晓城，一声残角暗魂惊。美人不作罗浮梦，独倚梅花看月明。,4
NanBei,萧瑱,春日贻刘孝绰诗,涧水初流碧，山樱早发红。新禽争弄响，落蕊乱从风。拂筵多软干，映户悉花丛。谁云相去远，垂柳对高桐。,1
NanBei,王晏,和徐孝嗣诗,槐序候方调。,1
WeiJin,曹睿,野田黄雀行,四夷重译贡。百姓讴吟咏太康。,0
Ming,文森,徵明侄荐授翰林兼修国史喜而赋诗,红烛高烧夜着花，阿咸闻荐入京华。银鱼佩更通仙籍，紫阁趋时草制麻。太史名传司马氏，东山屐倒谢玄家。书来深慰家庭庆，奕世恩光未有涯。,5
Qing,王毓,其二,茅檐习静坐高舂，仗酒浇平磊块胸。终日守株宁待兔，三年学技笑屠龙。閒愁似草经霜减，野兴如花著雨浓。试上山头寻故事，读书台畔暮云封。,6
Qing,孔毓玑,其十,岳然高峙窈然幽，谁数潭西一小丘。若得柳州新作记，林峦终古擅风流。,6
WeiJin,陆云,为顾彦先赠妇往返诗四首 其一,我在三川阳，子居五湖阴。山海一何旷，譬彼飞与沈。目想清惠姿，耳存淑媚音。独寐多远念，寤言抚空衿。彼美同怀子，非尔谁为心。,0
Yuan,叶兰,寄松江金文振同知,北州太守近新归，湖海飘零兴已违。锦绶却藏桃竹箧，乌巾自称木棉衣。鲈生浙水思张翰，鹤唳华亭叹陆机。书札频频劳问讯，白头相见故人稀。,4
Yuan,朱升,又用前韵谢人惠诗,士林柱石振文声，志乐林泉势利轻。指日安车侪李氏，他时执爵等桓荣。觌君风采心犹喜，惠我珠玑眼倍明。今岁得为桃李客，始终是赖见交情。,4
Qing,允礼,西安,横鞭上灞桥，回眺秦封域。五纬非昔辉，八川犹湜湜。林表隐终南，高秀仙都匹。绵延带埤堄，平掌对门阈。遥想虎踞年，雄视小八极。缇绣大照耀，土木天偪仄。五陵竞豪奢，九衢恣崇饰。香车斗风游，华屋鸣钟食。王气盛蓟门，鹑野遂寡色。当年西笑人，回望燕台日。,6
NanBei,王台卿,奉和望同泰寺浮图诗（《诗纪》云。和简文。下同。）,朝光正晃朗，涌塔标千丈。仪凤异灵乌，金盘代仙掌。积栱成雕桷，高檐挂珠网。宝地若地沙，风铃如树响。刻削生千变，丹青图万象。烟霞时出没，神仙乍来往。晨雾半层生，飞幡接云上。游霓不敢息，翔鹍讵能仰。赞善资哲人，流咏归明两。愿假舟航末，彼岸谁云广。,1
Ming,王应鹏,送沈元启之善化,闻说湘江水，兰舠春可乘。波摇红日出，山霁碧云层。庭树添新植，官租减旧徵。谁言崔少尹，能不负兹丞。,5
NanBei,萧子范,入元襄王第诗,伏轼窥东苑，收泪下玉桥。昔时方毂处，于今共寂寥。夹池犹袅袅，仙榭尚迢迢。一同西靡柏，徒思芳树萧。,1
Yuan,白珽,游宜兴张公洞,天开福地据雄尊，果老张公几代孙。一窍通天才直上，千崖转石已平吞。山头白鹤来无影，石上青骡去有痕。我欲放身如脱屣，仙凡一辙隔重阍。,4
Song,文天祥,山中立夏用坐客韵,归来泉石国，日月共溪翁。夏气重渊底，春光万象中。穷吟到云黑，淡饮胜裙红。一阵弦声好，人间解愠风。,3
Qing,方于榖,南康道中,夹岸人家共竹篱，剡皮屋子映涟漪。蔗田高下自村落，芋圃参差成岁时。古寺白云秋后梦，乱帆黄叶雨中诗。转因踪迹随萍梗，赢得他乡触景奇。,6
Qing,方殿元,其四,水浅泷高围万岭，五年峰火行人静。孤舟独宿黄茅中，狐狸踯躅豺狼猛。四村盗贼横剽劫，长年三老交相警。儿曹痴小不知愁，鼾睡阑干呼不醒。,6
Qing,王元勋,晨发常山途中瞩目,清晨登篮舆，逶迤遵山麓。飞流界道鸣，弱蔓垂桥绿。暧暧开初日，迟迟展遐瞩。苍山亘连娟，白云互断续。崖豁山乔林，溪回隐丛竹。每闻劳者歌，因想高人躅。烟霞资清真，翛然在空谷。,6
Song,王以宁,鹧鸪天 其二 寿杜士美,帝乙何年骑玉龙。武夷仙伯笑相从。长庚瑞应游仙梦，碧藕花开解愠风。歌既醉，乐元丰。明良相悦寿无穷。野人更有深深祝，笑指三台十八公。,3
Yuan,林世济,漫兴一首奉怀草玄先生,噬牙不可摩，颔鳞不可婴。所以明哲士，婉娈逃其生。埳蛙既聒聒，陵苕亦荣荣。怀哉一壶酒，南山最高层。,4
Qing,方式济,望见卜魁城,一片沙昏数尺墙，断埤烟景亦苍苍。怪来战马防秋地，说是书生送老乡。五十三亭燕树隔，六千余里楚天长。劳肩息后寻诗料，雁月笳风拾满囊。,6
Yuan,冉琇,蓬莱阁,倚阑吟不就，看剑老相催。鸟逐孤云没，帆从别国回。鲁连惟有死，王粲不胜哀。回问依依柳，秋声何处来。,4
WeiJin,顾恺之,湘川赋,其表则有滋泽晨润，雕霜夜凝。,0
Tang,平冽,两阶舞干羽赋（以皇风广被夷夏谧清为韵）,寰海之内。长沙大野。妖星既落兮。天履其下。皇帝将欲罢铸兵。归䮜马。舞比干羽。文化区夏。在昔则格虞氏之远人。于今则彰我朝之风雅。日丽黄道。帝临丹墀。鼓灵鼍兮旂翠凤。登舞童而诏乐师。两阶俨然。而八佾舞之。顾步而动兮。成文在兹。拊金悬始。求声于律吕。扬玉戚非。取象于华夷。且干者兵器。去其用而持其实。羽者乐音。美其声而秉其质。是用抑扬于倒载之后。鼓舞于饰容之日。肃穆壮成。舒迟静谧。周旋乎东向西向。行列乎左墄右墄。所以增广殿之煜烜。所以符太阶之光明。然后叶顺气。继和声。骛情而白日重贯。造物而洪炉再成。必使万汇千品。四维八纮。革心而来。约泄泄于灵府。鼓腹而进。仰巍巍于穆清。吾君是以黜掌上之纤腰。弛庭中之妙戏。况丸剑挥霍。巾鞶慢易。或汹涌于鳌抃。或翩翻于鸟企。谅文德之无补。于乐情之为伪。若其条畅旁达。声明远被。俾其洞心骇耳。屈膝交臂。是知至诚可以幽通。大乐兹焉统同。彼仪凤之瑞。格神之功。虽非至理。是必同风。不然。曷能去肉刑。除脂网。福如山峙。泽若河广。盖总干动其形容。理国观于指掌而已。客有窥万舞。美柏皇。然后赋两阶之事。知五乐之方。,2
Song,万俟绍之,游天平山白云泉,踏开松径几层阴，一勺寒泉洗客心。高处天风吹面冷，险边石磴警人深。祠尊范像香烟润，碑刻唐诗藓晕侵。鸟道更通幽绝处，恨无足力可登临。,3
Qing,方陶,渡人庵迟友不至,枫叶平林满，芦花浅渚飞。秋风生浦口，落日在岩扉。坐待幽人语，宁知夙约违。徘徊明月出，独送棹歌归。,6
Ming,叶宪祖,懒画眉,双蛾簇簇护春娇。断脸微红睡半销。芳情想已逗纤腰。閒行莫向城南道。怕有行春吉士挑。,5
Tang,僧灵一,于潜道中呈元八处士①,苕水滩行浅，潜州路渐深。参差远岫色，迢递野人心。冻涧冰难释，秋山日易阴。不知天目下，何处是云林。,2
Yuan,汪荐雷,次潘季通迁居韵,万竹苍苍今已非，古梅犹有岁寒枝。桥分野色春还好，门对岚光晚更宜。茶灶正须黄叶煮，琴床已带白云移。题诗莫厌催租吏，钟鼎山林各有为。,4
Yuan,林景熙,哭郭同舍（原注：宜孙。）,寂寞青灯旧，流离白发新。病犹依故国，死乃见全人。残墨家无子，高风墓有邻。斯文堪一哭，落日冷湖滨。,4
Ming,方孝标,泛月虹桥寄冒巢民,斜日风林上翠微，回舟庭月已光辉。佳时转惜题襟邈，清酿都忘画省违。湖海交游多健笔，风尘兄弟各征衣。酒酣忽起看牛斗，瓜果今谁侍母闱。,5
Song,王藻,其五 双笋石,生来双笋几经春，直上云霄无藓痕。若使坚刚解成竹，人应唤作两龙孙。,3
Ming,僧文湛,绿杨紫燕图,紫燕双双掠水滨，绿杨袅袅不胜春。朱门华屋知多少，认得谁家是主人。,5
Qing,王思训,山居,本非逃世者，胡以碧山藏。居爱愚为谷，行殊智作囊。野花春涧落，流水石桥香。勿笑躬耕拙，人情澹泊长。,6
WeiJin,成公绥,时雨赋,两仪协合，二气烟煴。洪川起波，名山兴云。,0
Yuan,方樗,游宝掌山寺,何年此招提，近在芝掌侧。巉岩耸苍空，云雾蒙绝壁。相传千岁僧，于此寄畴昔。提携酌春酒，况乃社日逼。俛仰天地间，一笑讵非得。,4
Yuan,杜本,其四 石人峰,临风衣自整，对月影偏长。独立经寒暑，真成石作肠。,4
NanBei,邢邵,诗,安得金仙术。两臆生羽翼。,1
Ming,僧仁淑,关山月,白杨风萧萧，胡笳楼上发。壮士不知还，羞对关山月。去年天山归，皎皎照白骨。今年交河戍，明明凋华发。交河水东流，征战无时歇。斗酒皆楚歌，歌罢泪成血。,5
Yuan,僧廷俊,送僧归洞庭,每忆华山寺，高居俯洞庭。烟中飞鸟白，波面乱峰青。贾舶朝依岸，禅房夜不扃。最怜霜后橘，金子烂荧荧。,4
Ming,王炘,和丁大声登皆山楼之作依韵,山色侵楼重，竹阴傍涧清。绿峰群寂寂，黄鸟独声声。雾聚松枝合，樵稀石面生。云收余峭壁，日影北林更。,5
Qing,孔祥淑,偶成,芙蕖带露满池开，金井梧桐点翠苔。无限云山刚过眼，碧纱窗外燕双来。,6
Tang,杨监真,仙诗五首① 其一,道启真心觉渐清，天教绝粒应精诚。云外仙歌笙管合，花间风引步虚声。,2
NanBei,魏收,大射赋诗,尺书徵建邺，折简召长安。,1
Yuan,李孟,迁葬毕还朝,绿暗丘园已暮春，还山堂上会乡邻。明朝却上燕南道，依旧征衫满路尘。,4
Ming,方瑜,题伏波祠,彩蠲翩翩入境时，便将牲币谒公祠。楼船万里冲炎海，铜柱千年伏远夷。江雨滩声秋正汹，亭烟竹色晚相宜。平生志业凭谁语，慷慨英雄亦我师。,5
Qing,于东昶,杂感 其一,世路羊肠九折盘，可堪身复误儒冠。落花因果悲离溷，冻雀生涯怨纥干。彭泽儿痴疏纸笔，巨源妻老忍饥寒。愁来自拥牛衣卧，满眼莺花不耐看。,6
WeiJin,韦昭,其四 伐乌林,曹操北伐拔柳城。乘胜席卷遂南征。刘氏不睦。八郡震惊。众既降。操屠荆。舟车十万扬风声。议者狐疑虑无成。赖我大皇发圣明。虎臣雄烈周与程。破操乌林。显章功名。,0
Ming,孔镛,仙李洞,洞门栖彩霞，晚晴朝作雨。我欲饱餐之，长生能有几。,5
NanBei,萧子显,燕歌行,风光迟舞出青蘋。兰条翠鸟鸣发春。洛阳梨花落如雪。河边细草细如茵。桐生井底叶交枝。今看无端双燕离。五重飞楼入河汉。九华阁道暗清池。遥看白马津上吏。传道黄龙征戍儿。明月金光徒照妾。浮云玉叶君不知。思君昔去柳依依。至今八月避暑归。明珠蚕茧勉登机。郁金香花特香衣。洛阳城头鸡欲曙。丞相府中乌未飞。夜梦征人缝狐貉。私怜织妇裁锦绯。吴刀郑绵络。寒闺夜被薄。芳年海上水中凫。日暮寒夜空城雀。,1
Tang,司马扎,述怀① 其一,青门聊极望，何事久离群。芳草失归路，故乡空暮云。信回陵树老，梦断灞流分。兄弟正南北，鸿声堪独闻。,2
WeiJin,顾恺之,诗,丽春绝众卉。,0
Song,史文卿,种梅 其一,呼僮耕云种瑶树，斗挂青冥下风露。隔林野鹤不知寒，为我飞来复飞去。,3
Tang,何频瑜,查客至斗牛赋,客有远人。寰家海泬。声销迹卷。兑塞巧绝。浩然太素之和气。劲然乔松之全节。当郁岛以闲安。就灵涛以怡悦。喜仙查之千里。每秋风之八月。知必至之不欺。乃乘流以长发。尔乃制芰俶装。舂菰裹粮。以昼以夜。若行若藏。沈浮于渤潏之中央。荡摇乎聱轧之大方。岂灵怪之历讨。实险阻之备尝。独出于有閒之世。转入于无何之乡。听不闻其声。类冯异之依大树。久乃有所遇。若伊尹之在空桑。乘悠远兮不知其行。道渺㳽兮无遗其迹。人与木兮俱浮。天与海兮同碧。次黄道之的的。穿白榆之历历。反不记其所从。又焉知其所适。饮牛于津者谁子。弄杼于室者何人。轧轧有声。缤绮缟兮如雪。盈盈不语。粲明眸兮若神。忽眙以相顾。虽婉娈而不亲。既持石以赠子。令致问于严遵。当是时也。星则知客犯尔位。客不知星则吾身。何碧空之无涯。乃飘然而独往。非智力之所及。实风波而是仰。昔未乘查也。则在地而成形。今之乘查也。则在天而成象。若不资巨浪之潜运。安得排青冥而直上。倬彼星汉。自天而垂。澹横河之清浅。皎列宿以参差。客无查。徒劳勤而事何可济。查非客。虽往来而世莫之知。信其致人于霄汉者。不必轻舟迅楫之力。忘情于夷险者。亦无波臣川后之欺。吾既异此事。乃斯焉而赋斯。,2
Yuan,白县尹,戏题,红红白白好花枝，尽被山僧折取归。祇有野薇颜色浅，也来钩惹道人衣。,4
Tang,僧慧净,自皋亭至吴门吊二大护法,病耳蚊过似走雷，杖行犹怯步难回。一舠白水牵愁断，两束黄香拭泪开。了悟世缘容直往，徘徊梦影或双来。远公自看莲花漏，无复宗雷过讲台。,2
Ming,王醇,早秋客舍忆故山,何处非如寄，一山安足云。秋来倚林阁，日看度江云。客况层苔老，疑心杂响闻。遥知溪墅月，坐少一人分。,5
Ming,王宗沐,藤江舟中 其一,东征长路恋春晖，箫鼓乘潮历野扉。山月似随孤客棹，江云长护钓鱼矶。朋游到处多分散，边信无时有是非。万里未须悲壮志，一官还自惜名微。,5
WeiJin,司马彪,赠山涛诗,苕苕椅桐树，寄生于南岳。上凌青云霓，下临千仞谷。处身孤且危，于何托余足。昔也植朝阳，倾枝俟鸾鷟。今者绝世用，倥偬见迫束。班匠不我顾，牙旷不我录。焉得成琴瑟，何由扬妙曲。冉冉三光驰，逝者一何速。中夜不能寐，抚剑起踯躅。感彼孔圣叹，哀此年命促。卞和潜幽冥，谁能证奇璞。冀愿神龙来，扬光以见烛。,0
Qing,王作肃,秋夜,徙倚霜天晚，清吟到夜分。高楼先得月，寒水欲生云。木叶当阶落，砧声隔院闻。秋空风正急，飞雁不成群。,6
Yuan,牟巘,送吴古村入越,笑我甘苕隐，因君动越思。绿波元可鉴，缟发已成丝。共说修斋老，仍怀阅道时。匆匆还别去，江海入新诗。,4
Tang,吕太一,咏院中丛竹①,擢擢当轩竹，青青重岁寒。心贞徒见赏，箨小未成竿。,2
Tang,朱存,金陵览古 乌衣巷,阀阅沦亡梐枑移，年年旧燕亦双归。茅檐苇箔无冠盖，不见乌衣见白衣。,2
Tang,王丘,奉和圣制荅张说扈从南出鼠雀谷之作,襟带三秦接，旂常万乘过。阳原淑气早，阴谷冱寒多。花缛前茅仗，霜严后殿戈。代云开晋岭，江雁入汾河。北土分尧俗，南风动舜歌。一闻天乐唱，恭逐万人和。,2
Song,包恢,和陈翔卿韵,碧落宜游遂速奔，千奇万胜果中存。天钟神秀双瑶室，地辟高深两玉门。下有绀寒流水径，上垂远古断山痕。独怜地近人何远，久共沿流探本根。,3
Ming,释以贞,夜泊,野泊趁鸥边，天空暮雨悬。山云寒拥树，江火夜明船。物色生新态，乡思到昔年。跏趺难就寝，夹岸有鸣泉。,5
Yuan,吴克恭,湖光山色楼,智仁予所乐，平湖仍对山。神交鱼鸟外，兴移蒲柳间。閒云捲幔入，落日棹歌还。望海蹑星影，秋槎来碧湾。,4
Qing,戈渡,秋日黑窑厂晚眺,斜阳扶我上荒台，天外青山列障开。万里云阴随雨至，九边风色送秋来。水流今古同悲响，诗吊幽燕有霸才。几处暮砧催剪尺，白杨衰草雁声哀。,6
Yuan,汪炎昶,齿痛戏成三首 其一,齿应宜脱落，鬓已旧苍浪。肉食定无分，茹蔬犹见妨。动疑难再稳，痛似忽微长。舌在吾何患，休看肘后方。,4
Tang,嵩岳诸仙,其七,月照骊山露泣花，似悲先帝早升遐。至今犹有长生鹿，时绕温泉望翠华。,2
Ming,王淮,溪村晚泊,暝色苍茫欲暮天，溪行偶此住兰船。竹枝倒映清潭月，花树低笼断岸烟。梵寺钟声村墅外，驿楼灯火市桥边。今宵寥落谁为伴，数点沙鸥对客眠。,5
Ming,王廷陈,纪闻,禁城驰道接，行殿猎原侵。布骑围熊馆，鸣弦合羽林。似闻驱猛兽，已见失前禽。暴殄哀天物，仁哉祝网心。,5
Ming,王希文,早朝,五漏频催玉露零，九重风动月光澄。云移宫扇迎龙衮，烟锁金炉袭凤廷。葵藿丹衷倾对尽，鹭鹓青琐列班盈。孤忠幸际明良会，莫作英州别驾情。,5
Qing,王广心,赠别澹归和尚,身世飘零梦屡更，云山只抵一尘轻。曾求铁汉楼边死，偶向金吾杖底生。野寺梅花窗窈窕，空林杜宇路凄清。谁怜海鹤心无系，又挂蒲团得得行。,6
WeiJin,应玚,愁霖赋,听屯雷之恒音兮，闻左右之叹声。情惨愦而含欷兮，起披衣而游庭。三辰幽而重关，苍曜隐而无形。云暧暧而周弛，雨濛濛而雾零。排房帐而北入，振盖服之沾衣。还空床而寝息，梦白日之余晖。惕中寤而不效兮，意凄悷而增悲。,0
Qing,尹玄通,次角巾亭蜗字,勋业成时懒著纱，风波静处合为家。轩楹插碧涵新镜，楼户推红映落霞。沙籀巧回侵水曲，江襟侧敛让岩遮。胜筵簪笏纷宾从，暇日旌麾咽鼓笳。雪脍堆盘鱼弃尺，水虞抱网室如蜗。凤城跬步游多阻，燕塞间关梦苦赊。夙岁衔恩心已镂，半生忧国鬓先华。即公准拟能无错，报得如山未有涯。,6
Ming,叶宪祖,一剪梅,旦上：落尽棠梨野絮飘。蜂也无聊。蝶也无聊。疏窗红日坐来高。脂也慵调。粉也慵调。,5
Qing,王慧,禹陵,明德弥苍昊，神功迈大庭。怀襄方尽力，胼胝极劳形。草木开蒙昧，龙蛇涤秽腥。铸金九土贡，志怪八方经。苍水先呈简，防风后至刑。相传弓剑弃，此地隧泉扃。三古遗祠庙，千秋共荐馨。璧牲前代典，碑版列朝铭。深殿从群后，空山走百灵。旧闻云罕驻，今见翠华停。心法传河洛，天章焕日星。殊恩沾后裔，异数出明廷。肃穆瞻新象，登临泊小舲。墄垣辞镂琢，户牖炯丹青。莫觅藏书穴，徒看窆石亭。萝长鼯窜迹，松老鹤修翎。众水环襟带，诸峰列嶂屏。桥山同故事，寂寞对秋坰。,6
Yuan,何景福,次陈湖韵,险扼三吴地，深涵一片天。龙归珠宝露，鼍跃浪花圆。谁击中流楫，思乘下濑船。东风鼓鼙急，四顾意茫然。,4
NanBei,庾肩吾,未央才人歌,从来守未央，转欲讶春芳。朝风凌日色，夜月夺灯光。相逢傥游豫，暂为卷衣裳。,1
Tang,吕从庆,夏日即事,结伴居山寺，超然见白云。境閒堪问道，客雅好论文。坐石惟看奕，行田或课耘。夜来尘俗语，不向梦中闻。,2
Qing,王璋,东港①,渔人几处学吹箫，海色苍苍弄晚潮。一片山间明月上，满堤寒影渡横桥。,6
Yuan,王磐,巨源相过话旧有感,中统三年春二月，变起青齐带吴越。鲸鲵转侧海波翻，城郭横尸野流血。我时辛苦贼中来，兵尘模糊眼不开。妻孥弃捐豺虎口，飞蓬飘转无根荄。天寒日暮齐河县，破驿荒凉绝烟爨。骑行驿马钝如蛙，官吏散地无处唤。与君此地忽相逢，行台郎中气势雄。悯我白头遭丧乱，壮我临难全孤忠。急呼驿吏具鞍马，使我厄路还亨通。明晨相随济南去，出入条侯营垒中。死生契阔不相弃，起居饮食常与同。标山华注日在眼，绵历春草及秋风。四郊斫木桑柘尽，泺源饮马波涛空。凶渠腰领膏野草，始见齐鲁收烟烽。巨源巨源君且坐，我欲高歌君可和。往事回头十五年，犹想离魂招楚些。身逢播越百忧缠，生不成名空老大。我依破砚窃恩荣，君佐雄藩收最课。流萍暂聚不多时，且喜相看颜一破。我衰无力访君难，愿君得暇频相过。,4
Song,王安礼,酒罩,妙绝因心匠，华堂此集英。轻尘避绿蚁，密影占香琼。醉有陶彭泽，狂如阮步兵。瓮头篱菊下，弃掷任纵横。,3
NanBei,范云,别诗,孤烟起新丰，候雁出云中。草低金城雾，木下玉门风。别君河初满，思君月屡空。折桂衡山北，摘兰沅水东。兰摘心焉寄，桂折意谁通。,1
WeiJin,陆云,赠汲郡太守诗,于穆皇晋，豪彦实蕃。天罔振维，有圣贞观。鸣鸟在林，良骏即闲。萃彼俊乂，时亮庶官。（一章）抑抑奚生，天笃其淳。芳颖兰挥，琼光玉振。沈机照物，妙思考神。思我善问，观德古人。（二章）善问伊何，惠音孔韶。肇允衡门，翻飞宰朝。肃雍芳林，芬响凌霄。穆矣和风，育尔清休。（三章）亦既有试，出宰邦家。之子于行，民固讴歌。风澄俗俭，化静世波。芒芒既庶，且乐于和。（四章）我有好爵，既成尔服。入赞崇华，遂登帷幄。时文圣宰，天祚方谷。朔风徽止，鸿渐云岳。（五章）悠悠斯民，三代直道。我求明德，惟奚攸考。缉熙晖章，天禄来保。惠心无兢，丰化有造。（六章）乐只君子，茂德攸绥。嗟我怀人，式是言归。聿言来集，如翼斯挥。日予不惠，照尔清晖。（七章）职思既殊，亦各有司。念我同僚，悲尔异事。之子之远，悠悠我思。虽无赠之，歌以言志。（八章）,0
Ming,王彦泓,其三,琼树瑶枝分外清，雒川应是旧仪形。阁中碧玉谁人识，楼上罗敷只自名。二尺吐云嫌髻短，五铢含雾喜身轻。从来不作多情调，羞读关雎第四声。,5
Yuan,方道睿,和以敬兄韵,莫怪旁人笑我愚，知非曾向玉堂居。恩光夜赐金莲烛，记注晨修石室书。幸接鸳鸾通禁籞，敢将苜蓿咏盘蔬。清朝不草相如檄，僰道巴羌久破除。,4
NanBei,谢朓,其四 入朝曲,江南佳丽地，金陵帝王州。逶迤带绿水，迢递起朱楼。飞甍夹驰道，垂杨荫御沟。凝笳翼高盖，叠鼓送华辀。献纳云台表，功名良可收。,1
Ming,元天锡,早春雨,一雨催春色，濛濛遍洒多。杏花将吐艳，萱草欲生芽。有节疏还密，无私迩及遐。丰祥先有应，喜气洽家家。,5
Ming,王弘诲,孝懿皇后挽歌 其一,龙楼曾问寝，凤掖尚留欢。葛藟萦樛木，蘋蘩王季兰。汉帷今已隔，湘瑟为谁弹。最是怀恩处，深宫泪几残。,5
Song,王操,其二,朝苑优游数十春，文章敌手更无人。对扬旒冕如僚友，下直门阑似隐沦。倚槛白雪供醉望，支筇黄叶落吟身。年来得意知难绝，大半门生作侍臣。,3
Ming,毛先舒,宿韬光望海日,龙宫鹫岭天下奇，韬光更上升云梯。苍穹仿佛欲摩顶，石气濛濛拂衣冷。山僧邀我山中宿，乘兴扶筇踏岩谷。便因晞发卧峰头，俯听檐铃和风竹。夜深月没静群籁，隔树明河似萦带。须臾微红乍起灭，曈昽正出扶桑外。天浮海潏见俄顷，不觉此身驻西岭。谁持青镜写燕支，闪烁团圞无定影。沧波一半吹紫涛，良久不见东方高。凌风欲去更惆怅，天水茫茫两摇漾。绀殿红楼黯欲开，下方始听鸡三唱。,5
Tang,吕镈,玉书赋（以泥丸百节皆说有神为韵）,上清中。元圣立教。存书示人。以玉为至精之宝。喻道于强名之真。使其复归于本。近取诸身。保长生于气母。通不死于谷神。妙哉灵诀。虚皇之说。清紫府之内。瑕瑜不藏。洗丹田之中。琼瑶比洁。蓬莱有寿配金石。姑射有颜如冰雪。讶其与天地相终。而莫知寒暑易节。时所未喻。兹焉在列。我是以纪庭庐之位。论藏府之官。得之于此甚易。求之于彼则难。嘘吹可以自审。性命于焉内观。专气致柔。则顺途而同辙。适性任欲。将背驰而走丸。五气理于先后。三关启其户牖。精粹自成于渣滓。宠辱不惊于纷纠。同美玉之韫椟。我其善守。以隋珠而弹雀。尔于何有。以取诸其怀。致于道孔皆。目可通于两耀。神相应于百骸。乃知化自仙册。形为真宅。传此希言。服之无斁。神明不见。指象帝于虚无。元览可寻。捧斯文而探赜。代所贵。人受益。不然。何道德并经于五千。灵仙自古而累百。虽羽化之独跻。于国理而无暌。用以修真。则致虚抱一。移于砥行。乃立节思齐。故鍊质者慕凌厉飞腾于碧落。致身者以诗书礼乐为丹梯。俾克躬以服道。乃洁已而如圭。悬解上智之性。指南下愚之迷。客有仰黄庭之秘录。空自叹于尘泥。,2
Song,王致,即事,谷暗随呼应，禽春不速来。幽居逢令序，跬步且徘徊。,3
Tang,僧文偃,其二,鸡鸣丑，一岁孙儿大哮吼。实相圆明不思议，三世法身藏北斗。,2
Tang,石殷士,日华川上动,曙霞攒旭日，浮景弄晴川。晃曜层潭上，悠扬极浦前。岸高时拥媚，波远渐澄鲜。萍实空随浪，珠胎不照渊。早暄依曲渚，微动触轻涟。孰假咸池望，幽情得古篇。,2
Tang,史昂,述怀,昔在滦河外，征马倦风尘。今来洛阳道，人事复艰辛。有策怀明主，无媒托近臣。君门不可见，归去渌山春。,2
Yuan,吾丘衍,除夜雪中,万火千门俗，浮天万井烟。雪中逢此夕，老去惜残年。柏叶寒新采，椒花喜屡传。春风幸可待，更雨坐灯前。,4
Song,方一夔,其三,孤迹寄沧洲，浮云无去留。大山招楚些，小海傍吴讴。相值谁非我，欲归春复秋。西风葛溪路，衣袖晚飕飕。,3
Qing,方苞,将之燕别弟攒室,诘旦将戒徒，独步登山冈。泪枯不能落，四顾魂飞扬。往时重暂别，而今轻远行。岂忘岵屺诗，言此裂中肠。死者不可留，何况客异乡。家贫无储蓄，老母甘糟糠。翁性嗜醇醪，客至羞壶觞。所恨尔长逝，出门增恛惶。尔能奉晨昏，细大无遗亡。长兄虽笃谨，不若尔精详。日夕下山去，身世两茫茫。,6
Yuan,宋讷,题阳城方判簿祷雨诗卷,恒风吹沴薄山林，原隰阳骄暑未沈。三日雨符忧旱祷，一诚天应爱民心。西山久沐仇香泽，南亩重沾傅说霖。欲识贤侯多善政，阳城来听有年吟。,4
Qing,方朝,峡口,峡口波涛壮，居人不满村。众山风落木，深洞月归猿。水迸星河泻，云兼石壁翻。千秋追帝子，如可梦精魂。,6
Qing,尤怡,秋雁篇,金河八月清霜度，鸿雁嗷嗷引征路。初从塞北辞黄云，旋向江南认红树。红树黄云万里程，秋风岁岁事南征。风起沙头见清影，月明天畔闻孤声。此去汀洲宿何所，苍梧云深夜来雨。休言田野多稻粱，须识江湖有网罟。珠帘翠幕谁家楼，美人初卷珊瑚钩。一片乍横江上影，数声犹带塞门秋。忽忆征人碛中见，书成不寄情空乱。知君遥心愁共飞，思君远目迷方断。目断心飞人不归，年年空自寄相思。傥念空闺人独夜，梦回无语雁来时。,6
Ming,方大冶,黄山玉兰,深谷名花何处移，森森玉树媚清漪。国真漫拟猗兰操，香色还同冰雪姿。山气凝寒开独后，灵根穿石意偏奇。与君采折𠑽琼佩，独笑傍人应未知。,5
WeiJin,阮侃,答嵇康诗二首 其一,早发温泉庐，夕宿宣阳城。顾眄怀惆怅，言思我友生。会遇一何幸，及子遘欢情。交际虽未久，思爱发中诚。良玉须切磋，玙璠就其形。隋珠岂不曜，雕莹启光荣。与子犹兰石，坚芳互相成。庶几行古道，伐檀俟河清。不谓中离别，飘飘然远征。临舆执手诀，良诲一何精。佳言盈我耳，援带以自铭。唐虞旷千载，三代不可并。洙泗久已往，微言谁共听。曾参易箦毙，仲由结其缨。晋楚安足慕，屡空守以贞。潜龙尚泥蟠，神龟隐其灵。庶保吾子言，养真以全生。东野多所患，暂往不久停。幸子无损思，逍遥以自宁。,0
Tang,白行简,滤水罗赋附歌,玉卮无当兮安可拟，风飘有声兮不足比。惟滤罗之用也大哉，故去此而取彼。,2
Tang,僧本寂,五相偈 其一,白衣须拜相，此事不为奇。积代簪缨者，休言落魄时。,2
Song,王令,偶成,十日九自病，偶平还苦吟。万金无枉志，千古有遗心。静隐支凭几，寒搔发解簪。南风久寂寞，谁继五弦琴。,3
Song,丁宥,法曲献仙音,蝉碧句花，雁红攒月。,3
Ming,尹之和,拜酬申灵川（潜）,孤峰先去岂无邻，握手应同在世频。毁誉暂时何异犬，声名千古凛如神。九原未起悲长夜，百草无情又一春。七八年来频入梦，凤山长望白头呻。,5
NanBei,刘孝绰,侍宴集贤堂应令诗,北阁时既启，西园又已辟。宫属引鸿鹭，朝行命金碧。伊臣独何取，隆恩徒自昔。布武登玉墀，委坐陪瑶席。绸缪参宴笑，淹留奉觞醳。壶人告漏晚，烟霞起将夕。反景入池林，馀光映泉石。,1
Song,败道道人,绝句,瑶峰一别杳难期，消渴从教醉枕攲。不信丹青能画得，五更灯暗月来时。,3
Yuan,田禄生,赠金海妓玉纤纤,海上仙山七点青，琴中素月一轮明。世间不有纤纤手，谁肯能弹太古情。,4
Qing,丁炜,临安怀古次吴克庵学使韵,㽛町旧国枕山开，纵目凭高客思哀。瘴草碧侵群节墓，野花红暗抚蛮台。五邦地控交冈险，三洞泉通泸水来。边徼从前多谪宦，景贤祠下几徘徊。,6
Qing,丁惠康,题潘兰史江湖载酒图（四首选三） 其一,词人作赋伤骑省，王子搴舟感鄂君。忆得临波弄环佩，南天花雨落缤纷。,6
Ming,尹之和,奉赠讷斋京行,莫道功名好是闲，寸丝无补亦何颜。大鹏有翼徙南海，老鹤无言在北山。导佐圣君书半部，欢生寒士屋千间。行将慎策长驱地，百尺竿头稳步难。,5
Song,洙泗钧翁,句,巍巍颜鲁公，笔正心亦正。凛凛元道州，高节抱幽贞。,3
NanBei,谢庄,从驾顿上诗,中权临楚路，前茅望吴云。冀马依风蹀，边箫当夜闻。,1
Tang,敦煌人作品,其十三 墨池咏,昔人精篆素，尽妙许张芝。草圣雄千古，芳名冠一时。舒笺行鸟迹，研墨染鱼缁。长想临池处，兴来聊咏诗。,2
Tang,克符道者,赵州关,孤峻南泉派，师机已得閒。三衣传祖域，一句动人寰。幽谷珠光异，蓝田玉彩班。未明根下蒂，难过赵州关。,2
Tang,于邵,词场箴,惟士立德，必先修词。学犹殖也，问以辨之。古有明训，守而弗失。质岂胜文，文其犹质。近古以降，末学非伦。友无求已，进欲干人。钟鼓在堂，和声远至。金玉无质，良工以器。良工谓何，如琢如磨。唯善克举，不知其他。文之为大，言不可已。上应天光，下符地理。彼其之子，云胡不知。见豺则战，惟武之皮。坦坦履道，自强不息。粲然可观，何命与力。耽耽公府，秩秩德音。文苑重式，词场以箴。侧陈刍议，敢告翰林。,2
Yuan,李裕,八月十五夜怀山中友人,烟消天末夜膧胧，溶漾银河望欲空。长忆山中共明月，独怜都下见秋风。羽林警卫纷如织，龙虎公屯势更雄。远客不眠愁欲绝，起看鳷鹊露光中。,4
Qing,丁静兰,菩萨蛮,狐群流入吾常地。名园千古成忠义。白骨葬清池。萦回柳絮飞。楼台成灰烬。残月空庭冷。落叶满阶墀。凄凄暮雨时。,6
Tang,李泌,长歌行,天覆吾，地载吾，天地生吾有意无。不然绝粒升天衢，不然鸣珂游帝都。焉能不贵复不去，空作昂藏一丈夫。一丈夫兮一丈夫，千生气志是良图。请君看取百年事，业就扁舟泛五湖。,2
Tang,李治,谒慈恩寺题奘法师房①,停轩观福殿，游目眺皇畿。法轮含日转，花盖接云飞。翠烟香绮阁，丹霞光宝衣。幡虹遥合彩，定水迥分晖。萧然登十地，自得会三归。,2
Tang,僧文彧,吊陈文亮（题拟）,不知冥漠下，今似鹧鸪无？,2
Yuan,李昱,送刘原善赴浙东,金陵城下路，送远意无穷。水净平沙合，天寒野草空。郤超新入幕，桓典旧乘骢。廿载经游处，怜余感慨同。,4
Song,王舫,次愚谷雪韵,榾柮炉头夜未阑，冰壶全觉漏声乾。前山草木疑长白，下界楼台尽广寒。骚客忽惊梅片落，老农先作稻花看。何当一奏平淮颂，坐使皇图九鼎安。,3
Qing,王翃,会稽竹枝,荷叶荷花十里匀，秋风吹满越溪春。漾舟溪上多游女，誇道西施是越人。,6
Yuan,元淮,凤凰台,此地可消忧，长江不断流。桥边朱雀市，城外白鸥洲。凤去名犹在，潮回浪倒收。六朝春梦散，遗迹在荒丘。,4
Ming,方维仪,过石矶,巉石横岸曲，碧叶生秋树。朝朝欸乃声，不识江中路。,5
Song,王易简,其三 凤洞,凤兮尔何来，翙翙鸣高岗。山风度玉箫，竹实丰糇粮。至今嶙峋石，如作毛羽翔。深溪阻造极，悬磴聊褰裳。踟蹰不忍下，树杪青天长。,3
Ming,丘云霄,仙鹤岩,仙人控鹤去，鹤亦不归来。留得云间影，千年化石苔。,5
Ming,尹壮元,赠沈益州方哲,英豪无我大夫门，孝行公材又见君。若见京师同榜友，为言空谷谢浮云。,5
Ming,王彦泓,和同舟单兄韵三首 其一,车骑敢闲都，羸装泣阮途。茶香经雨歇，花事过淮无。削迹应疑虎，能言实愧鲋。惟师嵇叔夜，痛饮为狂奴。,5
Yuan,王艮,钱唐雨中招申屠彦德,春云拂地雨淅淅，户外屦空生绿苔。朝天门外楼依水，好棹小舟乘兴来。,4
Song,丘崇,其六 晚对亭,苍山开秋屏，屹立俨无对。下有岸帻人，意气压苍翠。,3
Ming,王称,过董江台怀从范,陈君才八斗，何谢建安人。不折月中桂，谁怜泉下身。高台枕流水，故业委荒蓁。忽听山阳笛，凄清满四邻。,5
Qing,王灏,满江红 泛海,拍岸银涛，狂飙助、壮怀激发。睇望处、空濛烟雨，速山如抹。一幅移来摩诘画，数行挥就张颠笔。任轻舟、荡漾涉江湄，寻明月。田横岛，风波息。闽海屿，麈灰灭。叹斜阳衰草，断戈残戟。绿柳青莎梨雨足，白蘋红蓼蛩声咽。问行踪、勾漏觅丹砂，违京阙。,6
Qing,方潜,挽陈其美联,万死总寻常，只今国事艰难，又弱东南一个；十年共奔走，太息朋侪萧瑟，空余血泪千秋。,6
Yuan,王霖,雩咏亭续兰亭会补王献之诗,潏彼源泉，其流泱泱。谁其逶之，以咏以觞。酌此春酒，以祓不祥。,4
Tang,僧皎然,九月十日,爱杀柴桑隐，名溪近讼庭。扫沙开野步，摇舸出闲汀。宿简邀诗伴，馀花在酒瓶。悠然南望意，自有岘山情。,2
Yuan,王圭,送三山陈兄北游,有眼当读万卷书，有足当涉万里涂。男儿堕地四方志，安事一室如枯株。君不见周南太史氏，又不见西蜀杜陵叟。平生足迹半天下，身后文章粲星斗。陈生七闽士，几岁双溪游。今兹忽言别，结束趋并幽。幽并雄俊地，慷慨馀风流。千金市骏难复见，岂为当代无骅骝。君家元龙百尺楼，英姿爽气倾曹刘。纡金拖紫何足道，勖尔志业追前修。,4
Yuan,僧行端,寄东屿和尚,相别于今八载馀，君匡徒众我閒居。白云流水乾坤外，终不相亲枉寄书。,4
Ming,元天锡,其二,半月连檐雨，林原尽水声。蛟螭升草陌，鱼鳖入苔庭。坤轴波涛漏，天瓢日夜倾。一云同上下，西海接东溟。,5
Qing,毛奇龄,饮汴园,我爱魏公子，西游入汴园。杨花天际落，蝴蝶草头翻。估市停车骑，繁台对酒尊。侯生悲老去，不复在夷门。,6
Song,毛直方,时秋积雨霁,酝酿丰年付老农，挽回凉信报诗翁。巫山久暗埋寒碧，湘水初明浴晚红。帘卷柳阴先得月，簟横梧影早嘘风。天公快我披云愿，万里乾坤一望中。,3
NanBei,僧智炫,游三学山诗,秀岭接重烟，嵚岑上半天。绝岩低更举，危峰断复连。侧石倾斜涧，回流泻曲泉。野红知草冻，春来鸟自传。树锦无机织，猿鸣讵假弦。叶密风难度，枝疏影易穿。抱帙依闲沼，策杖戏荒田。游心清汉表，置想白云边。荣名非我愿，息意且萧然。,1
Song,句龙纬,题惠泉寄知军郎中（原注：在荆门。）,崎岖荆门山，丛起为东阨。阳冈盘气势，阴窦融液脉。源濯云根移，流喷石罅拆。呀呀两岸间，平涧才数席。环岸贮清泚，古镜照秋色。恬风不生纹，至底无隐物。澄辉泛岚翠，净影溶天碧。潜花深囧囧，荫树高崒崒。清光照毛发，爽气洒肌骨。如入冰壶中，亭宇何鲜饰。瓶罂日往来，举汲易为力。短绠何劳人，轻舠恰容客。当时竟陵翁，老死却不历。品第十九泉，遗此良可惜。此泉惠此土，唯日流不息。作诗颂惠泉，勉哉君子德。,3
Yuan,释力金,詹文同学士奉诏求贤以诗见寄次韵答之,学士求贤亲奉诏，少微光动五云深。相如已出子虚赋，诸葛休为梁甫吟。堂倚九重题白玉，台高百尺置黄金。此行入奏天颜喜，红锦袍成赐墨林。,4
Song,丁浚明,句,从前谑浪今收拾，尽听人呼张大王。,3
WeiJin,卢浮,相风赋,楚石杂结绿，沙砾厕隋珠。,0
Tang,吴融,西陵夜居,寒潮落远汀，暝色入柴扃。漏永沈沈静，灯孤的的清。林风移宿鸟，池雨定流萤。尽夜成愁绝，啼蛩莫近庭。,2
WeiJin,傅咸,《左传》诗,事君之礼，敢不尽情。敬奉德义，树之风声。昭德塞违，不殒其名。死而利国，以为已荣。兹心不爽，忠而能力。不为利谄，古之遗直。威黜不端，勿使能植。,0
Yuan,僧元,客中除夕,瞬息光阴赴壑蛇，迟留此夕上天涯。三更孤枕两年梦，四壁一灯千里家。是处送穷惊爆竹，巡檐索笑看梅花。明朝甲子颁新历，饮后屠苏莫叹嗟。,4
NanBei,羊徽,答丘泉之诗,理瞩有待，事过无期。自昔愿言，寝兴伊思。爰遘怀人，载钦在兹。赏得意从，无阙惟时。（一章）王路威夷，戎役孔勤。昔从经略，方难之殷。悠悠岱阴，滔滔江濆。绸缪成说，与子夷屯。（二章）江之泳矣，载澜载清。俯胄时暇，解颜舒诚。理既睦本，事亦敦情。永言契阔，实深平生。（三章）自兹乖互，属有逝止。余实无良，沈阿弥祀。敦是怀之，则惟吾子。岂微王事，骤驾无已。（四章）疲殆既谢，惠泽是逢。显列斯偕，厥司攸同。畴昔之欢，于焉克从。托曜春藻，慰此秋蓬。（五章）虽则克从，遁来有乖。衡泌之娱，休沐末偕。冬日烈烈，飘风凄凄。对影华署，如何勿怀。（六章）怀亦勤止，戢此馀兰。惠以好言，深诫在翰。敢忘三折，敬思五难。君子攸赠，复之岁寒。（七章）,1
Qing,文星瑞,追挽某烈女联,烈女不事二夫，但能为夫报仇，略迹原心，当可免春秋责备；凡人最难一死，毕竟以死明志，成仁取义，应无惭巾帼英雄。,6
Qing,僧元璟,其四,一片孤云何所依，梦魂只向越山归。千盘涧道雪浮屐，十里松门翠扑衣。霜栗遥知猿采熟，肉芝怕被鹿衔稀。自嗟踯躅风尘久，不耐登高送雁飞。,6
Yuan,王佐,午日呈郑久诚参政,百顷芙蓉罨画船，贺家湖上水平天。金盘送果沈冰碗，罗扇题诗散舞筵。往事氛埃成远梦，佳辰风雨忆华年。涧蒲九节根如玉，服食于今笑学仙。,4
Song,方逢振,风潭精舍月夜偶成（原注：先生山房之号本此。）,茅屋三间一坞云，此窝真足养吾神。不知逐鹿断蛇手，但见落花啼鸟春。石几梅瓶添水活，地炉茶鼎煮泉新。古今天地何穷尽，愧我其间作散人。,3
Tang,僧灵一,送别,凭高莫送远，看欲断归心。别恨啼猿苦，相思流水深。翠云南涧影，丹桂晚山阴。若未来双鹄，辽城何更寻。,2
WeiJin,周祗,枇杷赋,名同音器，质贞松竹，四序一采，素华冬馥。霏雪润其绿蕤，商风理其劲条。望之冥濛，即之疏寥。,0
Song,王奇,旅中有感,泽国来游岂厌重，羁孤怀感自无穷。雁声不到歌楼上，秋色偏欺客路中。宿寺梦回莲叶雨，渡江衣冷荻花风。谁怜未得青云志，琴剑年年西复东。,3
Ming,释以贞,七夕,空庭疏雨歇，秋思夜来多。一叶初离树，双星已渡河。月明花裛露，风动水曾波。乞巧人间事，吾生奈拙何。,5
Yuan,朱浚,其二,蓬莱仙子世偏珍，琮璧多携问楚津。若向积烟峰下过，殷勤传语卧楼人。,4
Yuan,王佐,忆舍弟彦常,庭草秋仍绿，江枫晚渐稀。年光随水去，事业与心违。远海犹传箭，殊方未授衣。翩翩南去雁，故作一行飞。,4
WeiJin,王嘉,歌,凤皇凤皇。何不高飞还故乡。无故在此取灭亡。,0
Tang,白敏中,贺收复秦原诸州诗,一诏皇城四海颁，丑戎无数束身还。戍楼吹笛人休战，牧野嘶风马自闲。河水九盘收数曲，天山千里锁诸关。西边北塞今无事，为报东南夷与蛮。,2
NanBei,刘义隆,北伐诗,季父鉴祸先，辛生识机始。崇替非无徵，兴废要有以。自昔沦中畿，倏焉盈百祀。不睹南云阴，但见胡尘起。乱极治方形，涂泰由积否。方欲涤遗氛，矧乃秽边鄙。眷言悼斯民，纳隍良在己。逝将振宏罗，一麾同文轨。时乎岂再来，河清难久俟。骀驷安局步，骐骥志千里。梁傅畜义心，伊相抱深耻。赏契将谁寄，要之二三子。无令齐晋朝，取愧邹鲁士。,1
Ming,永瑛,山居,江鸥只驯水，野鹤不受笼。孰云游方士，肯为尘所蒙。风清紫芝谷，月白青莲峰。学道岁未晚，寻师吾远从。,5
Ming,丁恒,云溪,闻道云溪上，乔林翠拂天。鸟啼萝径外，花落石潭边。雨歇黄精老，春深皂荚圆。高人高卧所，毛骨半成仙。,5
Yuan,良震,绝句,六月七月生晚凉，大树小树临幽窗。枯槎行蚁过无数，晴空好鸟飞一双。,4
WeiJin,司马无忌,圆竹扇赋,止若垂棘曜匣，游若羲和朝征。静无为而虚寂，动感通而风生。,0
Yuan,汪泽民,东郊,荇叶田田紫，芹芽寸寸黄。川平散鹅鸭，草短见牛羊。宇宙心犹壮，丘园迹未忘。长年懒是癖，何日醉为乡。,4
Tang,李益,送人流贬,汉章虽约法，秦律已除名。谤远人多惑，官微不自明。霜风先独树，瘴雨失荒城。畴昔长沙事，三年召贾生。,2
Qing,丁采芝,百字令 病怀,露华侵晓，酿春寒种种，动人愁绝。底事三更眠不稳，窗外雨声凄切。细数铜壶，频添绣被，兽碳红炉灭。心情无那，不知还向谁说。况是十载离家，半生作客，入世遭磨折。辛苦好偿儿女债，赢得病怀如结。梦绕青门，枕凝红泪，瘦影横残月。晨鸡三唱，醒来又听檐铁。,6
Yuan,邵亨贞,无锡东屯和朱梅山司丞韵二首 其一,世乱人烟废，村荒道路赊。远山犹突兀，朽木自欹斜。黄落惊林叶，红摇见渚花。独怜行役勌，回首鬓霜华。,4
Ming,尹襄,九疑斋居,今夕此何夕，坐我名山中。雨声高叶里，秋意浮崆峒。幽閒绝人境，冈峦况万重。向非秩元祀，讵容寄凡踪。冲澹忘世虑，所思惟重瞳。涧响疑韶奏，岚光想山龙。淳风日以远，怅恨难再逢。性善谅非诬，庶几一念通。,5
Yuan,阿鲁威,双调 湘夫人,促江皋腾驾朝驰，幸帝子来游，孔盖云旗。渺渺秋风，洞庭木叶，盼望佳期。灵剡剡兮空山九疑，澧有兰兮沅芷菲菲。行折琼枝，发轫苍梧，饮马咸池。,4
NanBei,尚法师,饮马长城窟,长城征马度，横行且劳群。入冰穿冻水，饮浪聚流文。澄鞍如渍月，照景若流云。别有长松气，自解逐将军。,1
WeiJin,陶潜,怨诗楚调示庞主簿邓治中,天道幽且远，鬼神茫昧然。结发念善事，僶俛六九年。弱冠逢世阻，始室丧其偏。炎火屡焚如，螟蜮恣中田。风雨纵横至，收敛不盈廛。夏日长抱饥，寒夜无被眠。造夕思鸡鸣，及晨愿乌迁。在己亦何怨，离忧悽目前。吁嗟身后名，于我若浮烟。慷慨独悲歌，钟期信为贤。,0
Yuan,尹廷高,奕山值寇读杜诗有感,杜曲衣冠尽，群凶转跳梁。疏林巢燕雀，空谷斗豺狼。衣湿彭衙雨，砧敲楚岸霜。年荒难自给，拾橡当糇粮。,4
Ming,王叔承,游观音岩燕子矶因感梁王达磨故事,观音高阁迥岩扉，客酒凭陵燕子矶。山带石城孤寺立，潮平江国乱帆飞。故宫木叶空金碗，荒渡芦花失宝衣。我亦乘风欲西逝，少林秋老白云归。,5
Tang,王正己,句,洗盂秋涧日华动，捣药夜坐秋气深。,2
Tang,李白,寄从弟宣州长史昭,尔佐宣州郡，守官清且闲。常誇云月好，邀我敬亭山。五落洞庭叶，三江游未还。相思不可见，叹息损朱颜。,2
WeiJin,赵整,酒德歌,地列酒泉，天垂酒池。杜康妙识，仪狄先知。纣丧殷邦，桀倾夏国。由此言之，前危后则。,0
NanBei,刘绘,其二 有所思,别离安可再，而我更重之。佳人不相见，明月空在帷。共衔满堂酌，独敛向隅眉。中心乱如雪，宁知有所思。,1
Yuan,李真人,菩萨蛮,还丹鼎器将何作。戊己正土为城郭。城郭善堤防。堤防生药王。药王能御众。臣下难飞动。外隔坎离城。谁人见鼎形。,4
Yuan,朱讷山,其二,幽香净植总堪誇，老圃秋容别一家。雪后清香今兴远，故林还有几株花。,4
Qing,方鹤斋,即事感怀八首 其一,北道惊闻杼轴空，万家蚕食竟成丛。只馀鸦影飞残日，无复鸡声透晓风。搜粟令悬都尉宅，卖瓜人住故王宫。牛羊到此皆狐兔，井里萧条猎火红。,6
Tang,王起,和李校书雨中自秘省见访知早入朝便入集贤不遇诗,台庭才子来款扉，典校初从天禄归。已惭陋巷回玉趾，仍闻细雨沾䌽衣。诘朝始趋凤阙去，此日遂愁鸡黍违。忆昨谬官在乌府，喜君对门讨鱼鲁。直庐相望夜每阑，高阁遥临月时吐。昔闻三入承明庐，今来重入中秘书。校文复忝丞相属，博物更与张侯居。新冠峨峨不变铁，旧泉脉脉犹在渠。忽枉情人吐芳讯，临风不羡潘锦舒。忆见青天霞未卷，吟玩瑶华不知晚。自怜岂是风引舟，如何渐与蓬山远。,2
NanBei,郑鲜之,行经张子房庙诗,七雄裂周纽，道尽鼎亦沦。长风晦昆溟，潜龙动泗滨。紫烟翼丹虬，灵媪悲素鳞。,1
Ming,王恭,闻刘一敦擢监察御史,几年游璧水，一旦候金扉。敕赐骑骢马，人看著锦衣。天连枫陛晓，霜借柏台威。此际如相忆，毋令尺素稀。,5
Song,芹庵,其八,父老偏怜最小官，晚来争借寿诗看。般门尽说难挥斧，句法丁宁子细安。,3
Qing,王芬,菩萨蛮,花娇柳亸春无算。流莺呼得心头乱。待到子规啼，还怜春去时。春今何处去。留下愁如许。无计可安排。春归病也该。,6
WeiJin,王彪之,赋,于是乎统体而咏之。,0
Yuan,丘处机,赞玉阳先生,故国真仙子，东方大达人。清高何异俗，爽迈不同尘。表里天俱赐，行藏世绝伦。时时期祸福，徵验默通神。,4
Qing,王瀛,辛卯春仲，阴雨连旬，梅英落飞，真花神一厄也。为赋怨言一律,玉骨冰肌世外姿，可堪风雨厄芳时。香消断陌春无分，影瘦横塘月未知。湘水一天沉国士，燕山万里嫁名姬。何当领取飘零恨，羌笛声中细细吹。,6
Qing,王作枢,挽吴可读联,款洽久忘年，忆萧寺光阳，围炉清话，纵横上下古今，抵掌谈怀犹在目；睽违才匝月，忽蓟门风雨，抗疏直言，辉映日月星岳，成仁取义共钦心。,6
WeiJin,韦诞,叙志赋,胤鸿烈之末流，蒙祖考之馀德。奉过庭之明训，纳微躬于轨则。勉四民之耕耘，遂能辩乎菽麦。自弱冠而立朝，无匡时之异才。每寤寐以叹息，思损已而降阶。遭大魏之革命，罔群士于行职。虽固陋之无用，犹收录而序饰。历文武于机衡，拥大珰于帝侧。随伦侪以案牒，乃剖符而封殖。顾仪服而增愤，心夕惕以愧恧。蒙圣皇之宏恩，过待罪于卿士。奏朝请于朔望，恭禋享于郊祀。念余年之冉冉，忽一过其如驰。微奇功以佐时，徒旷官其何为？匪逊让之足殉，信神气之稍衰。将诉诚于明后，乞骸骨而告归。,0
Tang,王韫秀,夫入相寄姨妹（载拜相，韫秀衔宿恨，寄姨妹。）,相国已随麟阁贵，家风第一右丞诗。笄年解笑鸣机妇，耻见苏秦富贵时。,2
Yuan,伯颜,过乌山铺,溪流霜后浅，野烧晓来明。古路无人迹，空山有驿名。衾寒知夜永，柝响觉风生。苦被浮名误，栖栖复此行。,4
Ming,孔镛,刘仙岩,古峒门深百尺宽，石嵓题咏暗苔斑。细寻仙子烧仙处，池满流泉浸月寒。,5
Yuan,石宇,题刘孟功竹深处,高风远市门，植竹千筼筜。苍雪下庭砌，玄阴翳齐房。晴旭仙聚岛，鲜飙凤鸣阳。碧滋润简编，翠浥浮冠裳。披图有真趣，夙抱非羁寓。游踪自南北，梦寐还相遇。朝哦栖遁词，暮诵琳琅句。恍即故园居，森森竹深处。,4
Tang,包何,赋得秤送孟孺卿,愿以金秤锤，因君赠别离。钩悬新月吐，衡举众星随。掌握须平执，锱铢必尽知。由来投分审，莫放弄权移。,2
Qing,允禧,其六,寻山凭一杖，芳草绿萋萋。花落无人管，春深叫竹鸡。,6
Ming,王应鹏,次滦江先生迎圣母之作,武皇当日诏南征，手执元黄我亦曾。满地秋风成旧感，一时遗老喜同升。慈恩似海真难报，江水如人亦自腾。中使夜来传诏语，圣心常为白云凝。,5
Tang,李希仲,其二,一身救边速，烽火通蓟门。前军飞鸟断，格斗尘沙昏。寒日鼓声急，单于夜将奔。当须徇忠义，身死报国恩。,2
Ming,王阜,送杨大之京,刺桐花开时雨香，刺桐叶落秋风凉。玉宇九秋佳丽景，金城百雉东南疆。千村万落远近郭，长川大野合回薄。逶迤列岛烟外开，缥缈残霞鸟边落。黛螺峰嶂满眼青，甲鳞洲渚如掌平。江虹饮海水浩浩，怒蛟挟雨秋冥冥。神明太守昔鞭石，百堵石梁千万尺。月浸骊潭一鉴秋，云迎雁塔千灯夕。亭亭白蔗滋神浆，漠漠黄云九穗长。山中豹隐食藜藿，海上鸿飞足稻梁。芙蓉丹桂远相映，儿童竹马迎杨震。黄堂鹤发拜文星，宝匣龙泉斩妖蜃。独佐雄藩二十年，海不扬波无瘴烟。八郡崇勋世俱仰，四知清誉人争传。明当考绩朝明主，大缆高樯倚晴宇。逸兴遥乘万里风，离愁散作三山雨。天官藻鉴擢英鬐，平生家国赤心知。五云阙下承恩日，莫忘闽南送别时。,5
NanBei,徐勉,送客曲,袖缤纷。声委咽。馀曲未终高驾别。爵无算。景已流。空纡长袖客不留。,1
Yuan,白珽,题洞霄宫药圃,仙翁曾播植，琼圃尚敷荣。春日祥光满，秋风瑞实成。黄精宜益寿，萱草足忘情。候采灵芝服，还应羽翼生。,4
Ming,王翃,田园偶作,落日闭穷巷，风雨何飕飗。沈吟坐来久，悄然生百忧。自伤旷浪怀，苦为衣食谋。朝看孤云飞，暮见空江流。何能坐成老，拔剑当远游。草草天下人，视我如赘瘤。,5
Yuan,吴镇,李成寒林图,岭高霜自结，风劲入寒时。日落晚山碧，林空流水悲。栖鸦寻树早，瘦蹇下冈迟。无限黄尘满，幽栖总不知。,4
Ming,王廷相,端阳日诸僚宴集二首 其一,佳节逢重五，移尊上广堂。羁怀开造次，远眺入苍茫。暑雨鸠林爽，南薰燕幕凉。喧江龙舸竞，无那楚人狂。,5
Song,王正己,天开图画亭,夜来残暑鏖西风，秋声摵摵先井桐。纤云四捲天开容，一碧万里磨青铜。使君退食新凉逢，厌看凝寝江云浓。领客欲送孤飞鸿，城隅高亭湿青红。旷望四野开心胸，前瞻江山胜而雄。琉璃波光群玉峰，水墨正尔难为工。天开地辟今古中，此景自若无初终。天岂为我施新功，我心得之眼相从。收入几席无遗踪，锦囊得助防诗穷。向来神秀造化钟，李成郭熙将无同。强名图画托天公，抚掌一笑浮金钟。,3
Ming,史元中,秋思 其一,世事吟边改，流光醉里过。岁收频下下，公赋益多多。有乃穷渔猎，无忧隐荔萝。康衢终及见，击壤续尧歌。,5
Song,王云,东湖 其一,湖景甲东城，亭台相照清。地分春色早，波动日华生。绝胜新图展，涵虚古鉴明。绿杨烟岸侧，风约钓舟横。,3
Qing,文廷式,偕陈大伯严梁大星海徐园燕坐竟日,昨日分江海，兹辰共小园。夕阳尤可爱，秋水欲忘言。隔院疏棋响，回阑涴粉痕。由来玩芳草，不办问朝昏。,6
Yuan,王蒙,天竺日章法师得旨还山画泉石闲斋图赠行并题此诗,冲怀澹如水，万境犹虚空。忽闻还山诏，喜入衰颜红。山中何所有，手种石上松。茅屋雰无人，恒有云气封。青灯照佛龛，炉烟袅松风。砯崖喷飞泉，赴壑如撞钟。群响自起灭，闻心本无穷。尘销诸念寂，梦觉非有踪。九旬谈一妙，政尔开盲聋。孰持去来影，观作真实同。去随流水远，归与云相从。无心任玄化，泊然齐始终。秋风动江汉，波浪皆朝宗。云帆挂海月，渺渺五湖东。,4
NanBei,庾信,昭君辞应诏（《诗纪》云。玉台作明君词。）,敛眉光禄塞，还望夫人城。片片红颜落，双双泪眼生。冰河牵马渡，雪路抱鞍行。胡风入骨冷，夜月照心明。方调琴上曲，变入胡笳声。,1
Yuan,吴莱,其七 南江夕照,偶出官桥倚落曛，诗家触景谩纷纷。弹琴在峡惊闻瀑，罨画为溪喜得云。竹筱晚深樵弛担，莎根秋短牧归群。道旁更有枌榆社，欲脱蓑衣藉酒醺。,4
Qing,方文,其二,野老难忘故国恩，年年恸哭向江门。南徐郭外三停棹，北固山头独怆魂。流水滔滔何日返，遗民落落几人存。钱生未死重相见，双袖龙钟尽血痕。,6
NanBei,高爽,寓居公廨怀保秀才（逊）诗,寄止邻城阙，徒在失游聚。卧闻杂沓路，坐对空寂宇。风扉乍开阖，粉蝶时翻舞。若人不在兹，烦忧何得愈。,1
Tang,克符道者,夹山雷,澧水风涛急，参差海岳摧。浪中澄得月，天外振惊雷。龙领珠难取，溪岩宝易栽。接人机路险，寰海更谁偕。,2
Yuan,元淮,苏堤秋宴,南北高峰锁翠云，山藏楼阁带烟轻。欲彫杨柳犹贪舞，半破芙蓉未老成。波底画桥天上动，湖边珠翠镜中行。水晶万顷浮波面，照出孤山分外清。,4
NanBei,刘潜,咏箫诗①,危声合鼓吹，绝弄混笙篪。管饶知气促，钗动觉唇移。箫史安为贵，能令秦女随。,1
Song,王伯虎,送程给事知越州二首 其一,会稽归去两朱轮，青琐恩辉笑买臣。箫鼓放船才汴岸，壶浆迎马即乡民。夜撩诗胆邪溪月，昼拨茶浮禹井春。器业伫闻裴自荐，莫将清兴为吴莼。,3
Ming,王猷定,宿白云庵,寒镫寂照梦难成，但觉逢僧尚有情。关外客船喧野岸，枕边官马踏残更。两淮烽火人初静，千里星霜雁独征。为吊汉家辛苦月，夜深犹傍钓台明。,5
NanBei,阴铿,开善寺诗,鹫岭春光遍，王城野望通。登临情不极，萧散趣无穷。莺随入户树，花逐下山风。栋里归云白，窗外落晖红。古石何年卧，枯树几春空。淹留惜未及，幽桂在芳丛。,1
Ming,方蕖,赋得春有游女,窈窕春风度，宫鞋径草微。棠梨明玉脸，杨柳剪罗衣。望处巫台似，逢时洛浦非。摇摇环佩去，三两夕阳归。,5
Tang,于鹄,题柏（一作北）台山僧,上方唯一室，禅定对山容。行道临孤壁，持斋听远钟。枯藤离旧树，朽石落高峰。不向云间见，还应梦里逢。,2
Yuan,李士瞻,送泰甫贡先生还朝便先往浙东访妻子 其一,圣主中兴忆旧臣，白头自分老无闻。伤心转在朝天日，经乱维存报主身。去国十年浑似梦，到家一饭忍忘君。太平政尔烦经济，宣室非干问鬼神。,4
Tang,白云仙人,灵草歌三十九首 其一 达道草,结汞事如何，莫抛灵草歌。只知赤勤好，偏用达道多。,2
Qing,王式丹,其二,绣幔烟沉铁面寒，冲冠馀怒尚桓桓。戴天定不偕阿荦，斫地还应灭贺兰。万古岁时尊俎豆，九幽灵爽托筳篿。即今灯火倾城市，彩绘旌旗彻夜看。,6
WeiJin, 无名氏,其二 天命篇,圣祖受天命，应期辅魏皇。入则综万机，出则征四方。朝廷无遗理，方表宁且康。道隆舜臣尧，积德逾大王。孟度阻穷险，造乱天一隅。神兵出不意，奉命致天诛。赦善戮有罪，元恶宗为虚。威风振劲蜀，武烈慑强吴。诸葛不知命，肆逆乱天常。拥徒十馀万，数来寇边疆。我皇迈神武，秉钺镇雍凉。亮乃畏天威，未战先仆僵。盈虚自然运，时变固多艰。东征陵海表，万里枭贼渊。受遗齐七政，曹爽又滔天。群凶受诛殛，百禄咸来臻。黄华应福始，王凌为祸先。,0
Tang,李濯,内人马伎赋（以文彩节奏发扬蹈厉为韵）,皇帝顺时观武。乘暇会偫。百蛮在庭。如蚁慕于膻附。干官翊圣。类星拱之垂文。于是时也。严霜剪木。晴空灭云。都人士女。杂沓缤纷。或侧肩以驰见。或奔跃以乐闻。众观迭改。偫心如待。于是渥洼神骥。齐逸足以翩翩。宫禁名姝。耀杂妆之彩彩。莫不游缨宝校。玉珂金玦。挟刃明霜。衣金被铁。搴旗命伍。抽戈按节。侔三边之挑战。壮六军之校阅。翘趾金鞍之上。电去而都闲。委身玉镫之傍。风惊而诡谲。人矜绰约之貌。马走流离之血。始争锋于校场。遽写鞚于金埒。若乃杨叶既指。雕弓斯彀。百步应的。七札皆透。天颜微怡。雷鼓訇奏。由羿忸于手拙。幽并惭于伎陋。于是髳戎羯。毡裘辫发。心目愕眙。形神陨越。屈膝天庭。稽首魏阙。荷臣子之欣戴。咨译人以启发。曰天临有唐。抚绥万方。文德广洽。武义大扬。且柔妇之克妙。矧骁夫之可量。于是王公卿士。手舞足蹈。歌湛露之既浃。咏天保之攸报。乃言曰。斯伎也。义同七德。名冠六艺。惟便习之至精。在教理之发厉。是知物无不学。学无不济。我皇岂不曰非妇人之职任。盖欲以激君子之磨锐。,2
Qing,王鹄,归泛明湖宿汇泉寺感寄故人,郁郁羁怀渺渺春，春归欲挽重伤神。江湖满地愁孤客，花雨高寒梦故人。慷慨论交逾骨肉，艰难时事况风尘。忧伤莫道儒冠误，浩荡乾坤未死身。,6
WeiJin,嵇康,与阮德如诗（本集作五言诗一首与阮德如。）,含哀还旧庐，感切伤心肝。良时遘吾子，谈慰臭如兰。畴昔恨不早，既面侔旧欢。不悟卒永离，念隔增忧叹。事故无不有，别易会良难。郢人忽已逝，匠石寝不言。泽雉穷野草，灵龟乐泥蟠。荣名秽人身，高位多灾患。未若捐外累，肆志养浩然。颜氏希有虞，隰子慕黄轩。涓彭独何人，唯志在所安。渐渍殉近欲，一往不可攀。生生在豫积，勿以怵自宽。南土垾不凉，衿计宜早完。君其爱德素，行路慎风寒。自力致所怀，临文情辛酸。,0
Song,万俟咏,卓牌儿/卓牌子 春晚,东风绿杨天，如画出、清明院宇。玉艳淡泊，梨花带月，胭脂零落，海棠经雨。单衣怯黄昏，人正在、珠帘笑语。相并戏蹴秋千，共携手、同倚阑干，暗香时度。翠窗绣户。路缭绕、潜通幽处。断魂凝伫。嗟不似飞絮。闲闷闲愁，难消遣、此日年年意绪。无据。奈酒醒春去。,3
Ming,文彭,春寒,腊尽期春至，春来寒更隆。凝云初漏日，舞雪又旋空。惨惨阴生润，重重箔护风。梅花消息近，应只在墙东。,5
Qing,丁锡庚,郊原新霁四首 其一,一天风雨转阴晴，喜见峰前挂晓钲。犹忆小楼春睡觉，门前不断卖花声。,6
Ming,王世懋,其三,寂寞谁相问，清斋隔市嚣。忽遗芳树至，应识雅情高。布叶疏疑竹，分花嫩似桃。野人看不厌，常此对村醪。,5
Yuan,何中,正月五日吾族诸老儒服纵游,山中忘世换，人事又从新。儒服吾宗老，南冠故国人。悲风千载泪，幽谷一年春。折取山花供，清香已满巾。,4
Yuan,卞思义,次王安行韵,杖策来寻隐者居，闭门重著绝交书。入城无事不骑马，临水有时看钓鱼。未羡渊明开菊径，拟从诸葛住茅庐。清时羽翼知多少，肯散黄金学二疏。,4
Qing,王汝璧,纳凉,蕙风吹暗绿，荷露落轻阴。即此成幽赏，因之寄远心。褰衣看纻缟，仰面数辰参。不觉凉生掖，徘徊月上簪。,6
Yuan,成廷圭,晓出钱塘门,出门聊适意，草树碧纷纷。一雨破清晓，四山生白云。僧楼缘岭出，樵径过桥分。明日重携酒，来浇和靖坟。,4
NanBei,许瑶之,闺妇答邻人诗,昔如影与形，今如胡与越。不知行远近，忘却离年月。,1
Qing,丁荣,浣溪沙 古浪道中,匹马驼来万斛愁，萍踪远逐野云浮。新声听到古凉州。迎面晚山含日冷，夹车新水带冰流。浓春风景似深秋。,6
Qing,方维仪,寄山东何大方伯夫人之广西,机丝吴缟隔江东，百粤云峰天汉中。水到湘滩思已别，文留钴鉧梦还通。凤巢凿玉真双美，龙洞成霖满太空。迢递五千家莫问，音书何处托离鸿。,6
Qing,方昂,崇文书院访王梦楼同泛西子湖,唾绿流澌清泚泚，明妆奁镜窥西子。绛衫红袖书帏纱，竹外渔娃三两家。大罗天上探花使，爪痕鸿雪聊栖止。兴来绿蚁盈红螺，王郎拔剑檀郎歌。临流漱齿齿为冷，退隐湖山推管领。我亦解组归林丘，神仙郭李欣同舟。,6
Qing,方瑞兰,挽任兰生公,鹗荐表循良正，时事多艰，慷慨登车，借手还期偿素愿；鸿嗷劳抚恤念，河流未塞，仓皇易箦，关心犹自问苍生。,6
Qing,释巨赞,南岳明真法师成都徐季广居士来书勉以脚跟下事，感赋,万里寄良箴，常惭道未深。达生空有愿，避世岂无心？窗外波光定，岩前古木森。遥闻市井闹，时或发长吟。,6
Tang,王仁裕,遇放猿再作①,嶓冢祠前汉水滨，饮猿连臂下嶙峋。渐来子细窥行客，认得依稀是野宾。月宿纵劳羁绁梦，松餐非复稻粱身。数声肠断和云叫，识是前时旧主人。,2
WeiJin,阮籍,其十二,北里多奇舞，濮上有微音。轻薄閒游子，俯仰乍浮沈。捷径从狭路，僶俛趋荒淫。焉见王子乔，乘云翔邓林。独有延年术，可以慰我心。,0
Song,王庭圭,用朱希真韵寄葛主簿（时权永新县丞）,闻道石壕吏，今犹夜捉人。徒烦移簿领，何计静烟尘。痛哭声连野，椎敲疮满身。催科君正拙，宁不动悲辛。,3
Yuan,王义山,和王槐城寄诗韵,惯熟齑盐味，谁云食淡难。旧尝司国子，今又作儒官。有手肯炙热，无毡不怕寒。芹香至今在，常梦到槐安。,4
Ming,尹新之,其二,山斗声名久，风云际会新。方将恢大业，何遽夺斯人。溢目艰虞日，惊心殄瘁辰。追惟床下拜，雪涕满衣巾。,5
Ming,王猷定,访陈师黄绝句师黄为靖南参军,北狩当年事忍闻，至今惆怅靖南军。可怜血战残衣在，板子矶头几片云。,5
Ming,王士性,点苍山歌,点苍山高高蹑空，连峰十九如挂弓。峰峰流泉落涧底，下浸榆叶函山东。高山积雪照人眼，六月吹堕随罡风。寒光飞翠迸马首，太阴灏气摩苍穹。我闻点苍有奇石，胡自山苍石还白。岂是阴崖太古雪，化作瑶华点空碧。玉宇璚楼亘终古，影落榆河惊水府。骊龙弄珠蛟起舞，吐炬燃天作风雨。洪涛不没大鹳洲，瞥然大地如欲浮。四时变态更谲幻，深山巨泽良悠悠。我欲乘风御列缺，排云直踏中峰裂。珊瑚出水月未高，倦来且嚼山头雪。,5
Tang,纥干俞,宁戚饭牛赋（以取贤在牛口之下为韵）,惟彼宁戚兮。既贫且窭。迹未出于樵夫。身尚同于牧竖。劬劳日夕。顿冒风雨。苟直道而退让。不非义而进取。执以绠索。积诸岁年。饭以露草。饮之灵泉。处东皋之田。同无得而乃得。居南山之石。常思贤以荐贤。高节弥坚。洁操无改。扣角之音虽倦。立身之志恒在。游乎绿野。息以青畴。云霞掩暧。山川阻修。异董生之乘马。同巢父之饮牛。栖息歧路。蹉跎垄亩。衣褐不足蔽其骭。糠秕不足充其口。心常想于青云。貌恐迟于皓首。彊于学也以待问。藏其器焉以俟时。独商歌而奚谓。思齐君而听之。君乃问旃。知其在野。君臣从此而道合。理化以之而相假。才足堪于辅佐。位宁卑于庸下。,2
Tang,宋之问,扈从登封途中作,帐殿郁崔嵬，仙游实壮哉。晓云连幕捲，夜火杂星回。谷暗千旗出，山鸣万乘来。扈从良可赋，终乏掞天才。,2
Tang,李勋,泗滨得石磬,浮磬潜清深，依依呈碧浔。出水见贞质，在悬含玉音。对此喜还叹，几秋还到今。器古契良觌，韵和谐宿心。何为值明鉴，适得离幽沈。自兹入清庙，无复泥沙侵。,2
Yuan,李讷,题破窗风雨图,馆宿风雨恶，客情向寥廓。破榻悬秋风，微寒夜相薄。楚客千金裘，十年吴下游。拥衾正酣寝，那识穷櫩愁。刘君有远志，展图偶相示。愿弘经济心，大庇天下士。,4
Ming,毛绍龄,三月三日刘肯斋以诗约登金山游赏次韵答之,翠拥山亭漠漠烟，晓联飞盖共翩然。可堪烽火年年是，酒户河桥减昔年。,5
Tang,王璲,大唐会稽郡馀姚县化□寺主真法师行业赞,童蒙入道，总角辞家。清理归正，忍辱降邪。结习已尽，不染天花。心如法水，莹澈金砂。（一章）形貌端严，风神体正。卓尔孤标，坚持佛性。如竹之滋，如松之盛。晏居寂然，智慧清净。（二章）法门之主，天人之师。能息三毒，更慎四知。磨而不磷，涅而不缁。阐我正声，非师而谁。（三章）法本不生，今亦无有。贤哉真公，戒业坚久。宣揭宝偈，义传金口。记其行能，永为不朽。（四章）,2
Ming,文嘉,尹阳草堂,卜筑尹阳下，躬耕非所嗟。风烟元水竹，鸡犬自桑麻。波引太湖近，桥横宝带斜。扁舟吾数到，不及尔为家。,5
Qing,王泽生,挽张二奎联,田舍奴我岂妄哉？忆顾曲当年，最难忘崔九堂前，岐王宅里；广陵散今兹绝矣，访旧游何处，更休问贞元朝士，天宝遗民。,6
Yuan,叶懋,其七 歌风台,汉祖长歌起丰沛，手握龙阿舞天籁。风云龙虎正横戈，淮海波涛共澎湃。火旗拂日天地赤，白虎无声素蛇泣。山河已拱帝王居，魂魄犹思汤沐邑。楚王垓下独堪哀，楚歌四合悲风来。千古兴亡一长慨，五陵松柏飞苍埃。,4
Ming,王建极,其二,惜花彩笔为传真，画就还惊花有神。月照空枝无那夜，风飘残萼奈何春。香魂应吊绮罗客，丽质终为兰麝尘。一度看来一惆怅，未知谁是不愁人。,5
Song,仇远,其二,上人家海上，喜从名山游。昔闻三茅君，隐在千峰头。霜寒草木瘦，岁晚泉石幽。不见梁丘伯，使我心悠悠。,3
Yuan,元善,和马仲房出塞,虏骑还南下，王师复北征。旗翻沧海日，道出白登城。朔马鸣新垒，胡姬指旧营。玉京双凤阙，空宿羽林兵。,4
Qing,丁日昌,絜园正厅联,居然钓水采山，暂借此为消遣处；想到桑田沧海，几多人作感怀诗。,6
Yuan,周巽,鲁公祠,鲁国祠堂在，螺川古驿东。吉人思别驾，唐史具孤忠。础润香芹雨，廊回古柏风。我来拜公像，肃肃仰冥鸿。,4
Yuan,李士瞻,纪事,风送轻帆浪送船，神游万里水中天。鱼龙吹雨三更后，星月怜人午夜前。梦涉关山犹惴惴，起看烟水尚绵绵。贤劳讵敢言王事，虎穴频探已数年。,4
Ming,王大用,崆峒联句,偶维王子棹，因作广城游。洞自寰中胜，山疑岛上浮。混茫何世界，开凿几春秋。阴壑通鲛室，阳河接蜃楼。奇形生玉垒，仙乐奏浮丘。乳喷千年雪，泉飞万仞流。凭虚探险峻，窥奥及深幽。风磴羊肠绕，云衣石角钩。行寻黄石去，应为紫芝留。商岭尊园绮，天台觅阮刘。风流惭白马，气色望青牛。杖策云峰麓，扪萝日观头。千觞倾北海，一榻下南舟。自起投车辖，高吟送海筹。世人俱扰扰，吾党自悠悠。未洽高阳兴，相传郑子邮。黄金成大业，紫气照沧洲。醉舞翻长袖，狂歌杂短讴。凉风催鹢首，落日拥骅骝。磨石还题句，千秋倘见求。,5
Song,王韶,其三,涂山广大纳万国，帝禹于此分江河。,3
Yuan,周密,香林,鹫峰深处寺，岚影翠纷纷。止水受秋月，空烟生夜云。谷虚猿坠果，地暖鹤眠芸。合涧桥边路，松声九里闻。,4
Ming,文林,舟中有怀林待用,渺渺长波映远空，依依新柳扬春风。相思人在青山外，尽日舟行细雨中。汲黯身为汉廷重，杜陵诗到锦城工。天王明圣江湖远，嬴得驱驰两面蓬。,5
Ming,王宾,要离墓,当日要离投庆忌，甘从驱使计谋深。何如豫让能明白，羞效人臣怀两心。,5
Ming,王汝玉,送庐州驿丞,镇漅何处是，淮水汴流间。有禄谁云薄，居官每得閒。花藏公馆暗，藓入客亭斑。考绩重临日，长年饱看山。,5
Qing,王钧,三间房,万仞才过岭，三间又见村。林峦藏板屋，鸡犬散柴门。山势迎人立，溪声战石喧。仆夫嗟况瘁，日暮且停辕。,6
Qing,方殿元,其二,风高白日沈西麓，未到常程不敢宿。残月惨淡落战场，新鬼啾啾为谁哭？孤舟怆恍不得力，远趁前山两三屋。五更豺虎声欲稀，寡妇哀哀叹孤独。,6
Tang,于经野,奉和九日幸临渭亭登高应制得樽字,御气三秋节，登高九曲门。桂筵罗玉俎，菊醴溢芳樽。遵渚归鸿度，承云舞鹤鶱。微臣滥陪赏，空荷圣明恩。,2
Tang,李百药,和许侍郎游昆明池（一本无许字）,神池望不极，沧波接远天。仪星似河汉，落景类虞泉。年深平馆宇，道泰偃戈船。差池下凫雁，掩映生云烟。浪花开已合，风文直且连。税马金堤外，横舟石岸前。羽觞倾绿蚁，飞日落红鲜。积水浮深智，明珠曜雅篇。大鲸方远击，沈灰独未然。知君啸俦侣，短翮徒联翩。,2
Qing,丁乃文,挽曾纪泽联,忆当时胜地遨游，元武湖边，清凉山下，良有以也，转瞬二十年，纵然分判高卑，畿辅重逢仍话旧；痛今日大星遽落，湘江月冷，海淀风凄，逝者如斯，惊传三千里，际此耗闻中外，史官记事溯从前。,6
Ming,王立道,其三,何年海上客，移住缑山岑。未辨云霞色，先闻鸾凤音。山神供石髓，童子问琴心。一谒紫皇去，仙踪不可寻。,5
Tang,吕温,其三,早秋同轨至，晨旆露华滋。挽度千夫咽，笳凝六马迟。剑悲长闭日，衣望出游时。风起西陵树，凄凉满孝思。,2
Yuan,李真人,忆江南,北方水，龙虎自交彰。水火运时归一体，临炉早见五神光。根本昔中方。,4
Qing,丁之翘,多丽 赠冒晋人,傍东墙、寒烟老树苍茫。向此中，锄花灌竹，区区贫也何伤。书五车、有儿能读；酒一石、卖赋堪偿。策杖探梅，寻僧踏雪，水边林下恣徜徉。纵博得神仙富贵，勘破也寻常。争似做、诗家沈谢，词苑王杨。叹年年、江河日下，何须潦倒风霜。招不来、青门寄傲；麾不去、白社埋狂。鹤戴书归，鹿衔花卧，茶经丹术满缥囊。臣本是、农家之子，所业在田桑。任没齿、藜羹藿食，岂是膏粱？,6
Ming,尹体震,夏涨即事 其一,长天遥见晚虹开，烟雨桐江上钓台。莫向迷津争问渡，钱塘应有怒潮来。,5
WeiJin,王凝之,兰亭诗二首 其二,烟煴柔风扇，熙怡和气淳。驾言兴时游，逍遥映通津。,0
Qing,王隼,其二,山行入芳林，破寺孤猿坐。阴风殿角吹，门倾拾古锁。金像剥须眉，画檐蛛网大。坏灶穴飞鼯，废井落残果。房暗青燐生，墙缺翠萝补。断碑卧草间，字画苍苔裹。猎人带禽归，入拨冷炉火。沈吟感盛衰，冉冉日西堕。,6
NanBei,僧宝志,其八,日入酉，虚幻声音终不久。禅悦珍羞尚不餐，谁能更饮无明酒。没可抛，无物守，荡荡逍遥不曾有。纵你多闻达古今，也是痴狂外边走。,1
Qing,王鸣雷,广陵留别友人,衰颜顾盻即平生，况复悠悠行客情。瓜步晚云愁独雁，邗沟寒雨暗双旌。深秋读易闻流水，落日看碑对古城。惆怅一尊向谁尽，故人相别易沾缨。,6
WeiJin,潘岳,关中诗十六章,于皇时晋，受命既固。三祖在天，圣皇绍祚。德博化光，刑简枉错。微火不戒，延我宝库。（一章）蠢尔戎狄，狡焉思肆。虞我国眚，窥我利器。狱牧虑殊，威怀理二。将无专策，兵不素肄。（二章）翘翘赵王，请徒三万。朝议惟疑，未逞斯愿。桓桓梁征，高牙乃建。旗盖相望，偏师作援。（三章）虎视眈眈，威彼好畤。素甲日耀，玄幕云起。谁其继之，夏侯卿士。惟系惟处，别营棋跱。（四章）夫岂无谋，戎士承平。守有完郛，战无全兵。锋交卒奔，孰免孟明。悄檄秦郊，告败上京。（五章）周殉师令，身膏氐斧。人之云亡，贞节克举。卢播违命，投畀朔土。为法受恶，谁谓荼苦。（六章）哀此黎元，无罪无辜。肝脑涂地，白骨交衢。夫行妻寡，父出子孤。俾我晋民，化为狄俘。（七章）乱离斯瘼，日月其稔。天子是矜，旰食晏寝。主忧臣劳，孰不只懔。愧无献纳，尸素以甚。（八章）皇赫斯怒，爰整精锐。命彼上谷，指日遄逝。亲奉成规，棱威遐厉。首陷中亭，扬声万计。（九章）兵固诡道，先声后实。闻之有司，以万为一。纣之不善，我未之必。虚皛湳德，缪彰甲吉。（十章）雍门不启，陈湃危逼。观遂虎奋，感恩输力。重围克解，危城载色。岂曰无过，功亦不测。（十一章）情固万端，于何不有。纷纭齐万，亦孔之丑。曰纳其降，曰枭其首。畴真可掩，孰伪可久。（十二章）既徵尔辞，既蔽尔讼。当乃明实，否则证空。好爵既靡，显戮亦从。不见窦林，伏尸汉邦。（十三章）周人之诗，寔曰采薇。北难猃狁，西患昆夷。以古况今，何足曜威。徒悯斯民，我心伤悲。（十四章）斯民如何，荼毒于秦。师旅既加，饥馑是因。疫疠淫行，荆棘成榛。绛阳之粟，浮于渭滨。（十五章）明明天子，视民如伤。申命群司，保尔封疆。靡暴于众，无陵于强。惴惴寡弱，如熙春阳。（十六章）,0
Yuan,大涤洞天仙人,示周允和,苍然耸空碧，指点人不识。我来契宿缘，镌记云根石。,4
Ming,王凤雏,梅花,由来王氏人多癖，我爱梅花癖最深。新构小楼偏有韵，移来几树欲成阴。村人近解呼梅里，胜客相将拟竹林。莫讶莺啼犹未起，纵然蝶化也相寻。,5
Song,王梦应,锦堂春/锦堂春慢 寿李仁山,浅帻分秋，凉尊试月，西风未雁犹蝉。看芙蓉影里，绿鬓年年。日上云帆压海，尘清玉马行天。更烟楼凤举，风幕麟游，锦后珠前。绿阴池馆如画，记晴春药径，雨晓芝田。已办十年笑语，小聚云边。舞称香围艳雪，歌迟酒落红船。早群仙归去，柳掖花扶，似雾非烟。,3
Qing,允禧,村夜,旅舍灯犹在，村人语渐稀。山兼寒月静，叶带暗霜飞。厩马啮槽枥，邻鸡唱翠微。烟霞惹残梦，幽思满柴扉。,6
Yuan,牧常晁,梧桐树,汞即心，铅即气。汞铅结就丹根蒂。产在西南地。坎离龙虎总由伊。性命阴阳只这是。劝君早留意。,4
Ming,丁寿岗,次籍田壁韵 其一,微径荒陂侧，官门隐树林。境幽遗世事，鸥狎绝机心。轩迥秋先到，山高午亦阴。日长何所课，有兴即成吟。,5
Tang,于武陵,南游有感,杜陵无厚业，不得驻车轮。重到曾游处，多非旧主人。东风千岭树，西日一洲蘋。又渡湘江去，湘江水复春。,2
Yuan,王玠,沁园春 龙,静藏深渊，动游碧落，灵妙潜通。遇时至神知，乘阳便起，雷轰电掣，雾霭云从。展尾昂头，穿山透石，一举冲霄气势雄。神威烈，把黄河倒捲，白浪翻空。须臾霖雨漂洪。却都在天瓢一滴中。发通身欻火，飞光走焰，山精鬼怪，绝迹潜踪。变化无方，去来无碍，自得乾坤造化功。功成后，但归心明主，永效年丰。,4
Qing,尹淳,其二,胜事淋漓惬旧闻，良辰一醉亦吾君。我乃能为敖放事，彼哉其有风流群。帽袍宴月今宵是，卿相游桥前辈云。联句四人同一律，追和良苦晓钟分。,6
Yuan,李延兴,天界寺,诸山绕天界，千古镇皇维。螭护阶头石，龙蟠殿角碑。慈云笼宝树，佛日转瑶■。六合资冥福，春风万物熙。,4
Tang,王棨,农祥晨正,玉律方移候，农祥已向晨。昭回当午地，皎洁向天津。北陆收残冻，东皋见早春。影浮佳气动，光射曙云新。千亩功将起，三推礼欲申。若非齐七政，何以示农人？,2
WeiJin,江伟,答军司马诗,羁絷系世网，进退惟准绳。,0
Yuan,吴当,次韵答萧性渊巡检,官舍连脩竹，春旗映远山。宦情江海外，剑气斗牛间。田野无巡逻，渔樵有往还。万方逢盛治，弓马更清閒。,4
NanBei,萧察,围棋赋,引如征鸿赴沼，布若群鹊依枝。类林麓之隐隐，匹星汉之离离。蜂起百途，从横万制。或无厌而反失，或先羸而后济。,1
WeiJin,钟会,其三,故夫菊有五美焉：圆花高悬，准天极也；纯黄不杂，后土色也；早植晚登，君子德也；冒霜吐颖，象劲直也；流中轻体，神仙食也。,0
Ming,王中,黄家洲客舍留别,数载俱流落，相逢鬓已秋。生涯同寂寞，书剑只淹留。沙阔随天尽，江平带日流。别离殊不惬，回首思悠悠。,5
Tang,王继勋,题建造（一作刘乙诗）寺,曾看画图劳健羡，如今亲见画犹粗。减除天半石初泐，欠却几株松未枯。题像阁人渔浦叟，集生台鸟谢城乌。我来一听支公论，自是吾身幻得吾。,2
Song,尹廷高,严先生祠,貂蝉何足浼，鸿鹄竟高飞。潮退江流急，山深云出迟。草荒耕雨地，苔合钓鱼矶。勋业皆尘土，双台只汉时。,3
Ming,王野,送梅主簿子马之长沙,青山满画舫，盖影漾通津。秋减江南叶，凉生水上蘋。人同梁燕别，月共旅愁新。盛世长沙好，之官异楚臣。,5
Qing,王广心,夏日邀陈昌箕魂惟度许九日周釜山小集依韵酬陈昌箕,偶与仙翁草阁期，清尊碧簟昼栖迟。才名不忝三君后，人物能谈万历时。绮季行藏岩桂老，少陵家国杜鹃知。可堪日暮山阳笛，泪落江城自咏诗。,6
Tang,朱自勉,苏州嘉兴屯田纪绩颂,茫茫九区，阳九躔灾。丘荒札瘥，田卒污莱。天步未移，连师满野。不耕不穫，仰食于下。嗷嗷遗人，糊口馈军。帝曰予忧，爰立其屯。且战且耕，古之善经。辟师肃祗，王命是将。嘉禾之田，际海茫茫。取彼蓁荒，画为封疆。朱公莅之，展器授方。田事既饬，黎人则康。我屯之稼，如云漠漠。夫位棋布，沟封绮错。朱公履之，劝耨趋穫。稂莠不生，螟蝥不作。岁登亿计，征宽税薄。息我蒸人，遂其耕凿。我屯之庾，如京如坻。嘉量是登，方舟是维。赞皇献之，达于京师。饱我六军，肃将天威。畎距于沟，沟达于川。故道既堙，变沟为田。朱公浚之，执用以先。浩浩其流，乃与湖连。上则有涂，中则有船。旱则溉之，水则泄焉。曰雨曰霁，以沟为天。俾我公私，永无饥年。公田翼翼，私田嶷嶷。不侵其畔，不犯其穑。我仓既盈，尔廪维亿。屯人熙熙，邑人怡怡。不扰其务，不干其时。我无尔暴，尔无我欺。我有官属，朱公训之。我有徒侣，朱公恤之。我有众役，朱公率之。我有微功，朱公序之。起于田中，印绶累累。何以况之，福禄如茨。何以久之，刻篆于碑。,2
Tang,僧拾得,其二,嗟见世间人，个个爱吃肉。碗楪不曾乾，长时道不足。昨日设个斋，今朝宰六畜。都缘业使牵，非干情所欲。一度造天堂，百度造地狱。阎罗使来追，合家尽啼哭。炉子边向火，镬子里澡浴。更得出头时，换却汝衣服。,2
Tang,李冶,湖上卧病喜陆鸿渐至,昔去繁霜月，今来苦雾时。相逢仍卧病，欲语泪先垂。强劝陶家酒，还吟谢客诗。偶然成一醉，此外更何之。,2
WeiJin,应璩,诗,放戈释甲胄，乘轩入紫微。从容侍帷幄，光辅日月辉。,0
Qing,毛国翰,山行,幽禽时复响，苔磴少人行。松径含风雨，秋山见性情。云根香紫石，林气长黄精。落叶飘无际，清砧何处声。,6
Yuan,王恽,其三,德迈鱼轩贵，恩涵凤沼春。遽遗彤管美，凄断素车尘。在母称贤范，康时产异人。故家桃李月，何止咏蓁蓁。,4
Tang,毛熙震,女冠子 其一,碧桃红杏，迟日媚笼光影，䌽霞深。香暖熏莺语，风清引鹤音。翠鬟冠玉叶，霓袖捧瑶琴。应共吹箫侣，暗相寻。,2
Yuan,岳至,送李中父使征东行省 其一,李君捧制驰驲归，海门六月云霏霏。扬鞭举鞚四千里，东过鸭绿生光辉。,4
Qing,毛媞,丑奴儿令 春闺,不知春色今如许，乱杀啼莺。酥雨浓晴。芳草茸茸隔夜生。琐窗深处无人见，别是幽清。此际心情。翻怪桃花照眼明。,6
Tang,吕温,青出蓝诗（题中有韵，限四十字成。）,物有无穷好，蓝青又出青。朱研未比德，白受始成形。袍袭宜从政，衿垂可问经。当时不采撷，作色几飘零。,2
Qing,王烻,昌平州作,流贼披猖日，何人启北门。当时亦乌合，此地忽蜂屯。陵树枯樵采，城砖蚀炮痕。客来空吊古，寒日欲黄昏。,6
Tang,王绩,其二,僻处开三径，幽居无四邻。横文彪子褥，碎点鹿胎巾。断篱栖夜雉，荒砌起朝麇。薄暮东溪上，犹言在渭滨。,2
Ming,王龙起,雨夕,满城风雨层层，寂寞危栏独凭。墙外梨花乱落，黄昏一点孤灯。,5
Yuan,元淮,访屏风山,独出南关访翠微，钟楼佛阁霭霏霏。草根缚笔题墙了，更与山僧伴话归。,4
Qing,丁惠康,其二,松林韵事最风流，摇落江潭二十秋。但得春衫换佳酿，年年吹笛木兰舟。,6
Song,万俟咏,梅花引 冬怨,晓风酸。晓霜乾。一雁南飞人度关。客衣单。客衣单。千里断魂，空歌行路难。寒梅惊破前村雪。寒鸡啼破西楼月。酒肠宽。酒肠宽。家在日边，不堪频倚阑。,3
Yuan,周棐,吴中,两岸春云暗柳条，满篷风雨过枫桥。空怜越绝溪山好，且听《吴趋》巷陌遥。官舍晚凉飞燕子，水乡人静卖鱼苗。谁家白晰佳公子，剩把黄金买阿娇。,4
Qing,王世藻等,天津悯忠祠联,同大厄于重洋，忆生死须臾，谁料至今留我辈；慰忠魂以庙祀，纵春秋凭吊，不堪痛往哭诸公。,6
Song,方一夔,其二,蘋风入疏竹，红影飐窗扉。远地犹为客，寒闺未寄衣。丝虫堕复上，旅雁去还归。寄语水曹裔，相期老翠微。,3
Ming,王鏊,除夜三首 其一,明朝成四十，今夜复斯须。天末几年住，山中三径芜。无闻良已矣，渐老欲何如。未免王融笑，甘为武子愚。,5
Qing,孔传铎,望绎山,薄暮驱车过鲁台，凫山青远绎山来。地余碑勒秦皇篆，天借桐为《禹贡》材。万石玲珑堆洞壑，一松夭矫托云雷。无由驻马探奇胜，满眼征尘首重回。,6
Ming,王思任,宿欧兜禅室,云卧年年望，而今积翠中。一灯昏佛影，万叶下秋空。客梦惊天半，鸡声在海东。钱塘门尚闭，何事不朦胧。,5
WeiJin,王廙,白兔赋,曰皇大晋，祖宗重光。固坤厚以为基兮，廓乾维以为纲；方将朝服济江，传檄旧国；反梓宫于旧茔兮，奉圣帝乎洛阳；建中兴之遐祚兮，与二仪乎比长。于是古之有德，则纳瑞而求安，无德则不胜而为灾。赤乌降于周文兮，尚称曰休哉；桑谷生于殷庭兮，中宗克已以成仁；雊雉登夫鼎耳兮，武丁责躬而教纯。,0
NanBei,祖孙登,咏城堑中荷诗,白水丽金扉，青荷承日晖。叶似环城盖，香乱上桥衣。岸高知水落，影合见菱稀。犹疑涉江处，空望采莲归。,1
Ming,方万,其二,画阑珠箔小楼西，逐伴听歌惜醉携。一自燕巢无社信，马过花巷只长嘶。,5
Ming,于谦,游春,满路香尘起，寻春思欲迷。树晴莺出谷，溪暖燕衔泥。玉勒嘶芳草，青楼瞰大堤。风光无限好，都在画桥西。,5
Qing,文星瑞,海珠台大厅联,砥柱奠中流，万古风涛横地轴；楼船屯劲旅，五更鼓角壮江声。,6
Ming,王懋,载酒堂,万里投荒到海南，桄榔林下即茅庵。谪居身世何须惜，忧国情怀尚不堪。当日岂无人载酒，至今常使客停骖。我来堂上瞻遗像，飒飒清风洒布衫。,5
Song,芹庵,其五,发籴转沟蒙厚德，葬枯横野荷深恩。当知仁者从来寿，鹤算龟龄不足论。,3
Ming,王渐逵,芙蓉庵①,暖入初冬候，芙蓉晚未残。客逢贤郡守，游识旧江山。帝子归何处，仙人去不还。独怜庵上月，犹自照酡颜。,5
WeiJin,欧阳建,答石崇赠诗,于铄我舅，明德塞违。俾捍东藩，在徐之邳。载播其惠，载扬其威。济宽惟猛，方夏以绥。光启先业，增曜重晖。咨余冲人，艰苦攸离。过庭无闻，顽固匪移。寔赖慈诲，导之轨仪。仰遵嘉咏，俯蹈明规。如葛斯蔓，如樛之垂。旋机回度，逝者如流。日与月与，稔冉代周。自我之旷，载履春秋。瞻望遐路，邈矣其悠。心之云慕，思结绸缪。人亦有言，爱而勿劳。谁谓河广，曾不容刀。乃徂来迈，适此西郊。在乾之二，爰著兹爻。我遘君子，仰之弥高。岩岩其高，即之惟温。居盈思冲，在贵忘尊。纵酒嘉燕，自明及昏。无幽不研，靡奥不论。人乐其量，士感其敦。,0
Tang,僧契此,歌 其一,只个心心心是佛，十方世界最灵物。纵横妙用可怜生，一切不如心真实。,2
Song,王琪,望江南 其六 江景,江南雨，风送满长川。碧瓦烟昏沈柳岸，红绡香润入梅天。飘洒正潇然。朝与暮，长在楚峰前。寒夜愁攲金带枕，暮江深闭木兰船。烟浪远相连。,3
Yuan,石盏德玉,天下乐,兀的不三月清明艳丽天。带云：妹子。唱：咱和你翩也波翩。绕着这古墓前。你看那香车宝马迭万千。行行𥚃玩一会景致。行行𥚃听一会管弦带云：妹子。你觑波。唱：。早离了酒席儿偌近远。,4
Yuan,石子章,石榴花,莫不是山城无事早休衙。梁尹云：今早不下雨来。正旦唱：朝来微雨润轻纱。梁尹云：这时节正是暮春天道。正旦唱：茸茸芳草衬残霞。都乘着这宝马。梁尹云：老夫待赏玩踏青咱。正旦唱：迅步行踏。带云：贫姑猜着了也。唱：莫不是那官中民快央及的怕。梁尹云：老夫一径的散心来。正旦唱：因此上出郊外贪寻幽雅。梁尹云：道姑。老夫此来不张伞盖。不摆头踏。你知老夫的这意么。正旦唱：你可也为甚么不张伞盖不摆头踏。多只是恐惊林下野人家。,4
Yuan,明,母生日,今朝是我娘生日，剔起佛前长命灯。白米自炊还自吃，与娘斋得一员僧。,4
Qing,丁丙,叶盘新摹丁敬身隐君像属题,砚林钱塘江上人，祖述龙泓丁隐君。负米踏曲供其亲，余力读书常龂龂。下数汉唐上周秦，鼎彝碑碣通《说文》。篆刻绝艺无等伦，与诸鸿博张一军。词科掌录扬清芬，庭前诸子皆有闻。张纱古弄屋荆榛，集庆寺后荒秋坟。独留遗像传风神，抱膝坐石全天真。叶子好学忘清贫，暇操铁笔镌贞珉。私淑前哲香瓣薰，艺林名重同千春。,6
Qing,王芑孙,其七,建元莫问几星躔，自度人间大小年。正是把斋时候到，葫芦灯向树头燃。,6
Tang,白元鉴,驯虎岩,外身道不远，异类自能驯。尚有相亲兽，应无可弃人。溪边同饮水，林下共栖真。寂寂空岩畔，千秋迹已陈。,2
Tang,毛明素,与琳法师①,冶长倦缧绁，韩安叹死灰。始验山中木，方知贵不材。,2
Yuan,于立,题超览楼,阑干标胜槩，高倚越王台。水接三韩外，山从百粤来。御风凉满袖，问月酒停杯。少待谈空罢，登临亦快哉。,4
Ming,丘珊,横湖,湖自澄江一派分，湖波如练净无氛。行行雁落秋空影，书破羊家十幅裙。,5
Ming,方孝孺,其五,贤王思贱士，欲为制颓龄。药授还丹秘，功存本草经。驻颜嗤镊白，阅岁比冬青。倘遂飞升去，长依传说星。,5
Ming,方文,三月十九日作 其一,年年今日强登高，独立南峰北向号。漫野玄云天色晦，美人黄土我心劳。虚疑杨柳牵愁绪，不忍沧浪鉴鬓毛。前辈有谁同此恨，雪庵和尚读离骚。,5
Yuan,王鉴,曲江春望,檐牙隐隐出层霄，飞阁连楹涌翠涛。花夹御城红雾重，春移仙仗䌽云高。天家日月无私照，圣世山河不动摇。正是太平文物盛，玉笙金筦进蒲萄。,4
Yuan,王子一,金盏儿,你问我甚根芽。甚生涯。我那𥚃看家猿鹤年高大。当门松桧树槎枒。常则是道书堆玉案。仙帔叠青霞。端的个山中閒宰相。林下野人家。,4
Tang,缺名二,其九,生儿拟替公，儿大须公死。天配作次第，合去不由你。父子总长命，地下无人使。阎老忽嗔迟，即棒伺命使。火急须领兵，走来且取你。不及别妻儿，向前任料理。,2
NanBei,萧纲,其三,三月杨花合，四月麦秋初。幽州寒食罢，郑国采桑疏。便闻雁门戍，结束事戎车。寄语金闺妾，勿怨寒床虚。鹅军攻日逐，燕骑荡康居。大宛归善马，小月送降书。,1
Ming,于慎行,紫骝马,宝马蹀皋兰，红尘扑绣鞍。追风珠汗落，踏雪玉蹄寒。北地春方涩，长城冻未乾。一鸣思报主，不取按图看。,5
Yuan,僧净慧,题杨竹西高士小像,鹤立长身大布襦，绿光瞳子雪眉须。才名耻列三生后，文物看来两晋无。牛度玉关回紫气，龙眠沧海抱遗珠。凭君更著东维辈，画作云林五老图。,4
Ming,丘浚,早朝 其一,落月傍西山，初开虎豹关。铜壶龙滴水，朱户兽衔环。玉佩趋驰道，香烟拂近班。去天才咫尺，不敢望龙颜。,5
Yuan,丁复,金陵送人还武昌,相送白鹭洲，因思黄鹤楼。遥观禹王迹，重起祢生愁。西上不可得，东关曾独留。江吞赵佗石，岁月但空流。,4
Qing,丁兰徵,挽曾国荃联,继文正持节江南，公真甘雨和风，同称生佛；偕惠敏骑箕天上，我痛龙亡虎逝，岂哭私恩。,6
Ming,王鸣雷,客夜闻蛩,唧唧复何意，一声声入心。始知为客久，况乃值秋深。幽独同时寂，灯光此际沉。长门霜落后，送尔尽情吟。,5
Tang,吴筠,其九,欲超洞阳界，试鉴丹极表。赤帝跃火龙，炎官控朱鸟。导我升绛府，长躯出天杪。阳灵赫重晖，四达何皎皎。为尔流飘风，群生遂无夭。,2
Ming,王禹声,枕上吟五首 其一,宦拙俄惊渐白头，途穷兴转寄沧洲。寒灰不逐东风暖，归梦长随潞水流。日落自怜醒对酒，春深无奈独登楼。萧条旅馆谁知己，唯有孤衾共敝裘。,5
Yuan,王吉昌,莺穿柳,观天能尽，向三山四海，氤氲风趁。金木玄冥，云聚一时，六卦火记潜进。七返功宜紧，炼丹质、蕙兰香阵。到此鬼神钦，不许三尸亲近。尘情碎为残粉。泼无明恚火，翻作冷烬。智藏挥开神耀，占上清选院。名科精俊。实相峥嵘障、步虚际，烂霞光衬。体显九阳腾，出尘堪信。,4
Yuan,叶颙,七月望夕予曳杖步月直造峰顶高吟朗咏划然长啸兴尽而返明日山下居人咸言闻清啸惊醒尘梦者数十家予因赋诗以纪其事云,藜杖策风轻，芒鞋步月明。鹤翻青径影，猿度翠岩声。草露沾衣冷，松泉漱石清。崇岗发长啸，尘世梦惊醒。,4
Song,王寀,渔家傲,日月无根天不老。浮生总被消磨了。陌上红尘常扰扰。昏复晓。一场大梦谁先觉。雒水东流山四绕。路傍几个新华表。见说在时官职好。争信道。冷烟寒雨埋荒草。,3
Yuan,宋褧,靳士昌宅前大树,百丈门前树，多曾阅市人。斜梢侵寺塔，直干阚城闉。喜映龙楼日，愁栖马市尘。何时濯枝雨，老翠尚能新。,4
Tang,本净,真妄偈,穷真真无相，穷妄妄无形。返观推穷心，知心亦假名。会道既如此，到头亦只宁。,2
Ming,尹鉴,九日游东山,前呵小队出郊丘，正值风清瘴雨收。锦绣一围山色晓，青黄万顷石田秋。流觞早拟兰亭会，鼓枻俄惊赤壁游。民物喜康边祲息，菊花樽酒漫吟讴。,5
Ming,方元焕,其二,兀兀坐长日，行园恰晚晴。畦蔬经雨足，山木到云平。野老水上语，轻风林际生。年来知抱瓮，犹听辘轳声。,5
NanBei,王韶之,其二,将将蕃后，翼翼群僚。盛服待晨，明发来朝。飨以八珍，乐发九韶。仰祗天颜，厥猷孔昭。,1
Song,方汝疆,舟行江上,平林漠漠暝烟齐，竹树萧疏望眼迷。相唤几声何处雁，断霞明处一行低。,3
NanBei,王褒,和庾司水修渭桥诗,东流仰天汉，南渡似牵牛。长堤通甬道，飞梁跨造舟。使者开金堰，太守拥河流。广陵候涛水，荆峡望阳侯。波生从故舶，沙涨涌新洲。天星识辩对，检玉应沈钩。空悦浮《云赋》，非复采莲讴。,1
Ming,王月妆,其二,平生节孝两无成，遗笑人间作话名。寄语湘君贤姊妹，东风回首莫关情。,5
Qing,丁之翘,"满江红 追和沈石田题宋高宗赐岳飞手敕。手敕勒石夏侯桥,沈润卿掘地得之，丐诸名公题咏",当日昏庸，委飞建、中兴致绩。何须信、谗谋害正，妄加罗织。致使忠臣蒙显戮，反将憸士称良弼。把贞邪、颠倒乱朝纲，冤沉黑。也屡谏，求和失。也屡辩，战征得。想天心厌宋，使伊卖国。唾手君亲仇莫复，誓心天地功难立。纵遗留、手敕至今传，嗟何及。,6
WeiJin,潘尼,赠汲郡太守李茂彦诗,离索何惆怅，后会未可希。河朔贵相忘，歧路安足悲。,0
Yuan,孟汉卿,么篇,则俺这男子为人须䦛䦟。我向这外府他乡做买卖。旦云：你则是早些回来。正末唱：休则管泪盈腮。多不到一年半载。但得些利便回来同旦下。,4
Yuan,僧惟则,漕运万户某脱险于海因和韵唁之,语未开唇已改颜，向来海运历多艰。连樯影落蛟涎窟，孤枕魂飞鬼骨山。出匣剑龙惊怒吼，传家珠虎幸生还。黄金任积高于斗，不博休官一日閒。,4
Qing,于右任,闻庐山舆夫叹息声,上山不易下山难，劳苦舆夫莫怨天。为问人间最廉者，一升汗值几文钱。,6
Ming,占城使臣,江楼留别（或云日本贡使作）,青嶂俯楼楼俯渡，远人送客此经过。西风扬子江边柳，落叶不如离思多。,5
Qing,方芳佩,立秋前一日,转瞬流光速，临风易作愁。芙蕖还映水，蟋蟀已鸣秋。爱静居山境，迎凉上小楼。井梧如解事，为我少迟留。,6
Qing,王箴舆,晓渡黄河,是日出河口，超然益耳目。久不见东流，寒光夺晨旭。其声烂不收，澒洞若犄角。我心际无外，幻想九丁凿。自天而下之，中凡几万曲。一气所簸扬，何须辨清浊。古来大圣人，疏排绝梱束。孔德斯为容，控搏乃相触。海上有神仙，周天无可欲。无欲斯无为，无为化自足。,6
Song,文天祐,黄山听琴,岁晏抱琴入室处，榾柮烧残听风雨。有客五弦弹太古，扫空恩怨不儿女。污樽抔饮击土鼓，如与羲轩相对语。又如重华坐舜皋，万物长养不苦窳。闻君澹然太古音，感君悠悠太古心。古心古音谁能识，应向松涛处处寻。,3
Ming,王宠,寄题楞伽新竹,问讯楞伽竹，东风吹满林。鸟巢春谷暗，龙啸夜湖深。石壁看云气，山堂坐翠阴。平生嵇阮兴，高醉听浮沉。,5
WeiJin,僧支遁,其二,真人播神化，流渟良有因。龙潜兜术邑，漂景阎浮滨。伫驾三春谢，飞辔朱明旬。八维披重蔼，九霄落芳津。玄祗献万舞，般遮奏伶伦。淳白凝神宇，兰泉涣色身。投步三才泰，扬声五道泯。不为故为贵，忘奇故奇神。,0
Ming,王氏,秋闺怨,飒飒金风恨转催，月明霜冷傍妆台。解吟画壁蛩添唧，叶卜金钱菊又开。翡翠衾单思正邈，芙蓉帐暖梦初回。天涯极目排云雁，不见多情一字来。,5
Tang,于良史,自吟,出身三十年，发白衣犹碧。日暮倚朱门，从朱污袍赤。,2
Tang,卞震,其五,积雨生残稻，苍苔入旧笼。,2
Tang,白元鉴,石门,灵关非世力，造化创元功。屈曲穿丹壑，峥嵘倚碧空。烟萝常蔽日，松竹自吟风。除却幽人到，尘凡路不通。,2
WeiJin,牵秀,老子颂,深哉伯阳，诞此灵姿。研精玄奥，幽赞神微。抱质怀素，蕴宝藏辉。述而好古，仪圣作师。周衰道废，厥猷匪宣。龙潜初九，亢志皓然。于邈高风，徽音永传。,0
Tang,李冶,相思怨,人道海水深，不抵相思半。海水尚有涯，相思渺无畔。携琴上高楼，楼虚月华满。弹著相思曲，弦肠一时断。,2
Tang,僧竟脱,其五,少室与摩竭，第代称扬许。我今问汝徒，谁作将来主。,2
WeiJin,支昙谛,庐山赋,佳哉壮丽，峻极氤氲，包灵奇以藏器，蕴绝峰乎青云。景澄则岩岫开镜，风生则芳林流芬。岭奇故神明鳞萃，路绝故人迹自分。严清升山于玄崖，世高垂化于䢼亭。应真陵云以踞峰，眇忽翳景而入冥。咸豫闻其清尘，妙无得而称名也。若其南面巍崛，北背迢递，悬霤分流以飞湍，七岭重㟽而叠势。映以竹柏，蔚以柽松，荣以三湖，带以九江，嗟四物之萧森，爽独秀于玄冬。美二流之潺湲，津百川之所冲。峭门百寻，峻阙千仞，香炉吐云以像烟，甘泉涌霤而先润。,0
Ming,王应华,其二,幽居岂敢谢人群，野老闲来广异闻。道合每从方外得，清樽时共绿阴分。池边习习闻芳芷，天畔遥遥见禁氛。凉雨欲过襟袖冷，朝来爽气为逢君。,5
Yuan,叶颙,次李本存见寄韵（本存江西省掾寻调永喜巡检秩满寓婺之道林精舍）,陶令归官后，琴书对酒杯。未闻丹诏起，长伴白云来。梦里乡关远，闲中岁月催。草庐春渐暖，应动武侯雷。,4
Tang,孔德绍,登白马山护明寺,名岳标形胜，危峰远郁纡。成象建环极，大壮阐规模。层台耸灵鹫，高殿迩阳乌。暂同游阆苑，还类入仙都。三休开碧岭，万户洞金铺。摄心罄前礼，访道挹中虚。遥瞻尽地轴，长望极天隅。白云起梁栋，丹霞映栱栌。露花疑濯锦，泉月似沈珠。今日桃源客，相顾失归涂。,2
Song,文绅仪,游灵岩 其一,一入灵岩寺，凭栏望眼遥。山深云障日，江阔夜生潮。古洞遗仙迹，流泉傍石桥。醉来搔首咏，得句兴偏饶。,3
Ming,左国玑,送熊御史巡边,御史巡边日，单于款汉家。草深秋牧马，风息夜闻笳。使域功何补，留屯计最嘉。休令健儿猎，耕凿到鸣沙。,5
Qing,尹凤五,与主人。泛湖登黄鹤楼。拈韵（楼在寒山寺。）,催桡报道早潮还，醉面红于枫叶殷。画阁影摇三面水，碧松浓合两边山。声寻怖鸽天花里，手弄双鳌酒席间。营垒回看宜雅镇，方知国重控湖关。,6
WeiJin,周处,斗凫赋,嘉乾黄之散授，何气化之有灵。产羽虫之丽凫，惟斗鸭之最精。禀离午之淑气，体鸾凤之妙形。服文藻之华羽，备艳采之翠英。冠缘葩以曜首，缀素色以点缨。性浮捷以轻躁，声清响好鸣。感秋商之肃烈，从金气以出征。招爽敌于戏门，交武势于川庭。尔乃振劲羽，竦六翮。抗严趾，望雄敌。忽雷起而电发，赴洪波以奋击。,0
Qing,王兰生,送安溪先生给假归里,夫子命世儒，千载明良遇。德位两相符，君臣一心固。自昔履诸艰，屯亭望弥著。婉转达恪诚，精明行平恕。众美萃厥躬，欲言难指数。余生十室邑，幼乏师友助。应试始童子，抠衣谒公署。拔之儒丱中，诏以贤关处。手授揲著法，口传太极注。及擢镇封疆，九郡才英聚。得厕精舍旁，与闻名理趣。如宝盈市廛，取携恣所慕。愿奢力不充，驽马踬长路。佳药赠蔘苓，名医寻扁跗。成我同再生，奚止陶冶铸。朅来游帝都，校仇得参与。朱子八十篇，从头味章句。遴才广辟门，匪俊亦获吁。顽璞缀琮璜，短翮随鸳鸯。理数聆精微，大乐闻韶濩。分薄荣宠多，夙夜抱忧惧。孚愧未盈缶，井起徒射鲋。凛凛师傅言，昭昭圣哲谕。事上在立身，曰惟尊矩度。重任不易胜，至道难遽悟。所期一艺明，敢辞千辛赴。有阶始可升，迷津焉得渡。转盼两春秋，再启余心锢。,6
Yuan,王都中,和彬卿江行即景,怪石奇峰叠削成，江行浑若泛仙瀛。崖松偃蹇蛇龙势，泷浪飞翻玉屑轻。山色入怀衣袂冷，溪光照影骨毛清。更阑放溜泊郴口，明月清风更有情。,4
Song,王禹偁,除夜寄罗评事同年 其一,岁暮洞庭山，知君思浩然。年侵晓色尽，人枕夜涛眠。移棹灯摇浪，开窗雪满天。无因一乘兴，同醉太湖船。,3
Ming,丁克仁,次郑（以忠生员同年） 其一,欲见丈夫志，须知忧患馀。牧羊持汉节，囚狱讲周书。被酒狂还妄，原情实若虚。嗟哉两年伯，横槊让龙猪。,5
Song,部使者,赠林次龄,户长尽蠲民不病，室家相庆酒频沽。农桑课绩无遗恨，循吏声名并两都。,3
Song,王瑜,游华清留绝句,废宇颓垣不复新，朝元辇道尽荆榛。惟馀一派温汤水，长与行人洗路尘。,3
Yuan,吴存,冬日郊行,万窍声鸣镝，云连色死灰。群鸦刺天去，孤隼遇风回。木叶无可落，梅花不肯开。归来聊抱膝，吾芋固堪煨。,4
WeiJin,阎赞,为周处士上诗,周全其节，令闻不已。身虽云没，书名良史。,0
Song,王拱辰,沁园春,华发青云。,3
Yuan,牧常晁,临江仙,打破这阳炉阴鼎，跃番黑汞红铅。龟蛇龙虎总虚言。六根并四大，阴物一齐捐。有个天然真一种，非心非肾非玄。不容口意识情传。修丹如此到，可谓大罗仙。,4
Tang,僧虚中,句,喜鱼在深处，幽鸟立多时。菖蒲花不艳，鸲鹆性多灵。盘中是祥瑞，天下恰炎蒸。待暖还须去，门前有路岐。春雨无高下，花枝有短长。老负峨眉月，闲看云水心。,2
Song,王右丞,覆盆子,灵根茂永夏，幽磴罗深丛。晶华发鲜泽，叶实分青红。搜寻犯晨露，采摘勤村童。藉以烟笋箨，贮之霜筠笼。,3
Qing,王烻,哭赵庆孙,百亩山田三径资，岁收杞菊可无饥。种来松柏不妨晚，斸取茯苓还有时。云护溪堂相待久，花栽江县却归迟。祇今留得吟床在，网罥尘封自不知。,6
Ming,叶春芳,登谢惕斋处处台,清时谁信有遗才，卜筑幽居处处台。变态风云难点缀，忘机鸥鸟任徘徊。诗从象岭千峰出，花向丰湖十里开。堪笑西湖老居士，谈玄讲易也时来。,5
Ming,王廷陈,寄兄,吾家双玉树，何事自西东。雁塔云霄上，鸰原江海中。趋庭莱子䌽，旅食蓟门蓬。秪益怜毛质，飞腾万里同。,5
Tang,天然,孤寂吟,时人见余守孤寂，为言一生无所益。余则闲吟孤寂章，始知光阴不虚掷。不弃光阴须努力，此言虽说人不识。识者同为一路行，岂可颠坠缘榛棘。榛棘茫茫何是边，只为终朝尽众喧。众喧不觉无涯际，哀哉真实不虚传。传之响之只不闻，犹如灯烛合盂盆。共知总有光明在，看时未免暗昏昏。昏昏不觉一生了，斯类尘沙比不少。直似潭中吞钩鱼，何异空中荡罗鸟。此患由来实是长，四维上下远茫茫。倏忽之间迷病死，尘劳难脱哭怆怆。怆怆哀怨终无益，只为将身居痛室。到此之时悔何及，云泥未可访孤寂。孤寂宇宙穷为良，长吟高卧一闲堂。不虑寒风吹落叶，岂愁霜草遍遭霜。但看松竹岁寒心，四时不变流清音。春夏暂为群木映，秋冬方见郁高林。故知世相有刚柔，何必将心清浊流。二时粗糖随缘过，一身遮莫布毛裘。随风逐浪住东西，岂愁地迮与天低。时人未解将为错，余则了然自不迷。不迷须有不迷心，看时浅浅用时深。此个真珠若采得，岂同樵夫负黄金。黄金烹练转为真，明珠含光未示人。了即毛端滴巨海，始知大地一微尘。尘滴存乎未免𠎱，莫弃这边留那边。直似长空搜鸟迹，始得玄中又更玄。举一例诸足可知，何用諵諵说引词。只见饿夫来取饱，未闻浆逐渴人死。多人说道道不行，他家未悟诈头明。三寸利刀开旷路，万株榛棘拥身生。尘滓茫茫都不知，空将辩口泻玄微。此物那堪为大用，千生万劫作贫儿。聊书孤寂事还深，钟期能听伯牙琴。道者知音指其掌，方贵名为孤寂吟。,2
NanBei,刘子房,石门山,远游适绝境，艰难困行役。峨峨石门山，苍苍两崖辟。云栈中盘纡，风涛外撞击。羸马厌微径，荒祠栖丛棘。石树和烟植，草苍带日夕。俯身蓬莱城，孤塔出云立。独向雾中来，遥遥羡云翼。,1
Yuan,李质,谒李忠简公祠诗,传胪早已擅英声，疏草忠勋答圣明。解组独悬归梓里，下帷曾忆驻蓬瀛。云霞一片祠宫色，伏腊千年俎豆情。海内共推瞻北斗，高风何但重乡评。,4
Ming,尤瑛,过开利寺观鹅亭,天澹一亭秋，观鹅池上头。我怀王内史，人去已千秋。断渚梳翎鸭，残碑砺角牛。留题吾未敢，呼酒上僧楼。,5
Ming,王稚登,陈佥宪园林,十亩瓜园地，因之早挂冠。衣裳竹里翠，门巷雨中寒。夕鸟留归听，秋花耐醉看。多君下榻意，不忍负余欢。,5
Ming,文彭,石头城,钟山开帝宅，天堑控神州。夹道朱楼拥，摩空贝阙浮。兴亡馀六代，形胜属三秋。书剑十年梦，蹉跎亦壮游。,5
Ming,王弼,其二,白月当空桂影微，玉楼高见素鸾飞。凉云已净千峰影，彩笔真生万丈辉。长啸天风来客座，半醒诗梦在僧扉。清樽且放狂夫醉，休说乘槎犯斗归。,5
Ming,王永吉,归来二首 其一,泉明抚松菊，薇蕨在西山。流水复何住，浮云空自还。浩然悲落叶，隐矣怅衰颜。昨遇一缁叟，钟声夕照间。,5
Song,方逢振,茶具一贽鲜于伯机,惠山天下第一泉，阳羡百草不敢先。二绝独与端石便，不受翠铁黄金煎。古来风韵擅玉川，日高丈五犹打眠。山中旧事今不然，石铫不在坡炉塼。伯机卓荦美少年，好官不做自取廉。床头月俸无一钱，手续陆羽经二篇。我有片石出古端，瓜师斲成无脚铛。为君置之书几边，自汲活水烹新烟。不待七碗肌骨仙，飞去玉皇香案前。天公高高望眼穿，百姓堕落深深渊，无人敢说江南天。,3
Yuan,沈禧,风入松 咏画景,竹冠藜杖葛裁襟。华发半盈簪。尘缘一点无萦绊，闲边趣、不管浮沉。姓字不闻入耳，梦魂长绕山林。相随惟有一床琴。得趣最幽深。溪桥野径忘危险，任迢遥、为觅知音。一曲高山流水，利名都不关心。,4
Song,王清惠,送水云归吴,朔风猎猎割人面，万里归人泪如霰。江南江北路茫茫，粟酒千钟为君劝。,3
Ming,王微,雪夜小泛,朔风吹夜雪，听只在菰芦。但惜湖山冷，何妨野艇狐。滩声疏落雁，鬼火怯啼乌。欲写梅花影，敲冰砚未枯。,5
Ming,叶蕙绸,哭琼章妹 其一,妆台静锁向清晨，满架琴书日覆尘。一自疏香人去后，可怜花鸟不知春。,5
NanBei,萧统,赋书帙诗,擢影免园池，抽茎淇水侧。朝映出岭云，莫聚飞归翼。幸杂缃囊用，聊因班女织。一合轩羲曲，千龄如可即。,1
Tang,朱昼,喜陈懿老示新制①,一别一千日，一日十二忆。苦心无闲时，今夕见玉色。玉色复何异，弘明含群德。有文如星宿，飞入我胸臆。忧愁方破坏，欢喜重补塞。使我心貌全，且非黄金力。将攀下风手，愿假仙鸾翼。,2
Ming,王应华,江村春兴,何人车马到春城，高坐临流酒独倾。十亩黍苗分雨露，一江天色各阴晴。长堤种竹随时绿，倦鸟归林得意鸣。潦倒年来复何事，早潮看尽晚潮生。,5
NanBei,车𣀉,骢马,骢马镂金鞍，柘弹落金丸。意欲骖驔走，先作野游盘。平明发下蔡，日中过上兰。路远行须疾，非是畏人看。,1
Qing,方维仪,独坐,僻境无人至，清芬阁独居。梁閒新燕去，墙外老槐疏。风韵笛声远，花残月影馀。编摩情未厌，坐卧一床书。,6
Qing,王知人,夔府十二名景（选一） 武侯阵图,无劳樵牧殷勤说，此是当年八阵图。报主不遗生活计，丹忠犹下死工夫。寒流脉脉萦荒碛，苦雨萧萧走夜芦。浩魄不磨英气在，空林婉转乱啼乌。,6
Qing,王灼,张十二将由都门往蜀诗以送之,碧泛葡萄金叵螺，花前不醉欲如何。衡湘落雁过春少，巫峡啼猿入夜多。那得流波随去棹，只应芳草送离珂。燕山渐远没删近，愁绝纤纤双翠蛾。,6
NanBei,范云,答何秀才诗①,少年射策罢，擢第云台中。已轻淄水耋，复笑广州翁。麟阁伫雠校，虎观迟才通。方见雕篆合，谁与畋渔同。待尔金闺北，予艺青门东。,1
NanBei,颜峻,淫思古意诗,春风飞远方，纪转流思堂。贞节寄君子，穷闺妾所藏。裁书露微疑，千里问新知。君行过三稔，故心久当移。,1
Ming,王衡,十月,此日田功晏，未诛冬月茅。雨收红豆荚，霜老木棉苞。地薄秋畦苦，官新杂税交。君看穷鸟至，岁暮亦登庖。,5
Tang,僧虚中,听轩辕先生琴,诀妙与功精，通宵膝上横。一堂风冷淡，千古意分明。坐客神魂凝，巢禽耳目倾。酷哉商纣世，曾不遇先生。,2
Yuan,吴莱,得大人书喜闻秋末自散不剌复回大都赋寄宣彦高,一纸江南到屋扉，高秋漠北奉宫闱。金微驻跸踰唐塞，铁勒鸣弰接汉畿。绵蕞行朝因贽玉，蹛林望祭类游衣。明年草赋呈亲去，想像汾阴扈从归。,4
Ming,王炘,七月十二日入山收稻有怀纪仲霁,两寺钟声咽，山桥夕路幽。未几新落叶，已满旧溪头。西去时将晚，东游事亦休。秋苔新月上，杂沓使人愁。,5
Ming,王显先,马鞍冈,石垄垂鞍势郁嵷，平看天马似行空。云迷周骏过瑶岛，苔隐秦鞭到海东。金勒九衢停历块，玉函千里静嘶风。龙图鹊印今何异，五色谁收补炼功。,5
Ming,叶元凯,怀仙志,兰土伤埋玉，芳词剩绮霞。纤腰元绾柳，润脸昔呈花。流盼馀青琐，徵歌杳缝纱。赏音怀格调，留恨怨琵琶。,5
Ming,王中,病后述怀,杖藜初雨后，试步夕阳时。草绿惊春久，山深得暖迟。病多因识药，兴短倦题诗。寂寞无人问，平居有所思。,5
Yuan,吕止庵,仙吕醉扶归三首 其一,瘦后因他瘦，愁后为他愁。早知伊家不应口，谁肯先成就。营勾了人也罢手，吃得我些酩子里骂低低的咒。,4
Tang,浩虚舟,盆池赋（以积水盈器如望深池为韵）,达士无羁。居閒创奇。陷彼陶器。疏为曲池。小有可观。本自挈瓶之注。满而不溢。宁逾凿地之规。原夫深浅随心。方圆任器。分玉甃之馀润。写莲塘之远思。空庭欲曙。通宵之瑞露盈盘。幽径无风。一片之春冰在地。观夫影照高壁。光涵远虚。潜窥而旧井无别。就饮而污樽不如。云鸟低临。误镜鸾之缥缈。庭槐俯映。迷月桂之扶疏。是则涯涘非遥。漪澜酷似。沾濡才及于寸土。盈缩不过乎瓢水。兰灯委照以珠动。纨扇摇风而浪起。沈蛛丝为羡鱼之网。深抵百寻。浮芥叶为解缆之舟。远同千里。想乎泥滓无染。泉源本清。盛之而细流不泄。鼓之而圆折长生。蛙穿而别派潜通。想漏卮之难满。雨落而古痕全没。知小器之易盈。及夫岸滟滟以初平。水汪汪而罢涨。韬云分白璧之色。映竹写圆荷之状。光翻晓日。谁谓覆而不临。底露青天。孰假戴之而望。至若烟霭沈沈。莓苔四侵。方行潦而不浊。比坳堂而则深。遂使好勇之徒。暗起冯河之想。无厌之士。潜怀测海之心。故得汲引无劳。泓澄斯积。环纤草以弥澈。泛流萍而更碧。沙洲连一亩之地。山翠接如拳之石。悠哉智者之为心。聊睹之而自适。,2
Yuan,李穑,成侍郎宅。见余廷心。先生退而志之①,清标真玉树，早岁秀琼林。台阁文章妙，江山兴味深。选诗参古体，诰苑写天心。小雨遮城句，回头东海浔。,4
WeiJin,左芬,班婕妤赞,恂恂班女，恭让谦虚。辞辇进贤，辩祝理诬。形图丹青，名侔樊虞。,0
Qing,方观承,家兄来书拟春初抵塞将至奉忆之作,期近团圞思转深，痛中竭蹶岂能禁。麻衣万里呼天泪，冻雪千山负米心。京国书才开旧腊，闾门望苦到而今。伤心强说春风聚，长大先须作枕衾。,6
Song,王辅世,其二 石金刚,天地应怜我，遗留钜力神。定须凭国手，神妙与传真。,3
Ming,王琅,初秋雷峰待月同妙峰上人赋,凉飔发朝爽，薄吹出林皋。已喜谢烦暑，能忘悲逝滔。息机随白发，住世有青袍。莫负碧岑上，迟迟秋月高。,5
Qing,方以智,春辞长安过芦沟桥,河道出桑乾，桥头薄日寒。榆关春色迥，辽海暮云残。征雁回金阙，归鞭控玉鞍。惊沙掩独鹿，回首远长安。,6
Yuan,李谦亨,土锉茶烟,荧荧石火新，湛湛山泉冽。汲水煮春芽，清烟半如灭。香浮石鼎花，淡锁松窗月。随风自悠扬，缥缈林梢雪。,4
Yuan,何有成,句,曾有仙人双白鹤，可无老子一青牛。,4
Qing,王安修,前明黄将军歌,金陵王气归何许，渡江一马化为鼠。无愁日日醉深宫，跋扈人人开幕府。忠勇争推黄虎山，百战威名震吴楚。蟂矶授命鬼神惊，虎山虎山真如虎。缅维江夏多奇人，更有新安伯修甫。蚤掇巍科恩遇深，皇帝曰予有御侮。拜官几日国旋亡，勤王有志人共睹。建牙京口望中兴，生不逢时将奚补。蕲王一去江空流，波光惨淡悲桴鼓。权臣在朝功鲜成，长使英雄泪如雨。栋折榱崩大厦倾，空怜腐木相撑拄。崎岖万里蚤见机，蕴义怀贞思远举。衡山何必非西山，托钵采薇心独苦。一弹指顷见沧桑，猿鹤沙虫何足数。掀髯一啸洞庭波，啸罢凄然怀故主。回首龙髯杳莫攀，关心马鬣劳区处。由来忠孝贯儒释，佛法无多谁领取。古人殉国各有道，或死或生何龃龉。虎山死与方景齐，伯修生与雪庵伍。生死不同同自靖，两黄将军并千古。君不见石铸愁云暗江渚，青衣肉袒面如土。花马何心争拜舞，呜呼！两黄将军并千古。,6
Ming,王世懋,横塘春泛,吴姬小馆碧纱窗，十里飞花点玉缸。腊屐去寻芳草路，青丝留醉木兰艭。山连暮霭迷前浦，云拥春流入远江。棹里横塘听一曲，烟波起处白鸥双。,5
Qing,孔祥淑,其六,大孝通神明，甘泉涌其舍。当姑未谅时，姜诗难宽赦。溯流汲江水，轩然风涛作。鸡鸣空往还，姑渴愁难破。夜纺市珍羞，下堂犹参佐。使无邻母对，翻益贤妇过。至诚感姑心，仪型远迩播。,6
NanBei,刘缓,其二 寒闺诗（纪作冬宵。）,别后春池异，荷尽欲生冰。箱中剪刀冷，台上面脂凝。纤腰转无力，寒衣恐不胜。,1
NanBei,费昶,行路难二首 其一,君不见长安客舍门。倡家少女名桃根。贫穷夜纺无灯烛。何言一朝奉至尊。至尊离宫百馀处。千门万户不知曙。惟闻哑哑城上乌。玉阑金井牵辘轳。丹梁翠柱飞流苏。香薪桂火炊雕胡。当年翻覆无常定。薄命为女何必粗。,1
Ming,王宠,其四 衡,衡峰七十二，削出祝融孤。秀色浴江海，神光照楚吴。石开金菡萏，芝长赤珊瑚。何日登真箓，腰悬朱雀符。,5
Song,王之望,龙华山寺寓居十首 其一,抱病云山远，兴怀节物新。林红纷过雨，岭翠郁堆春。猿鸟时相狎，烟霞日自亲。可怜成底事，半世走风尘。,3
Qing,方鹤斋,新年城闭摊书独酌,我欲迎春门未开，东皇城外久徘徊。醉乡亦在亡何有，诗窟真如归去来。静卧梅龙无客扰，新编灯虎待谁猜。出游未与遨头会，独坐先尝婪尾杯。,6
NanBei,江洪,为傅建康咏红笺诗,杂彩何足奇，惟红偏作可。灼烁类蕖开，轻明似霞破。镂质卷芳脂，裁花承百和。且传别离心，复是相思里。不值情牵人，岂识风流座。,1
Tang,任翻,葛仙井,古井碧沈沈，分明见百寻。味甘传邑内，脉冷应山心。圆入月轮净，直涵峰影深。自从仙去后，汲引到如今。,2
Yuan,王铉,清平乐 题碧梧苍石图,柔肠先断。舟系汾湖岸。别恨离愁秋水漫。写入数行新雁。幽闺兰梦初成。犹将小字呼卿。几点梧桐夜雨，一天霜月砧声。,4
Song,王化基,句 其一,美璞未成终是宝，精钢宁折不为钩。,3
Ming,王褒,题绿柳紫燕图,绿柳夏依依，差池玄鸟飞。蹴花随别骑，衔絮点征衣。隋渚晴烟暝，章台夕照微。衡门相托久，应傍主人归。,5
Yuan,汪琮,小像自题,行年六十貌崚嶒，解事丹青为写成。今日相看俱未老，他年应逊我为兄。,4
NanBei,孙诜,三公山下禊赋,九酝白醝。,1
Ming,方拱乾,译使至高丽,天荒地老更谁邻，属国惊闻接海滨。豺虎窟多中土客，风凰城是旧朝臣。泉刀重译旃裘雪，盐铁归装塞马春。试问为奴当日祖，流传《洪范》可能陈？,5
Ming,王守仁,立春日道中短述,腊意中宵尽，春容傍晓生。野塘冰转绿，江寺雪消晴。农事占泥犊，羁怀听谷莺。故山梅正发，谁寄欲归情？,5
Yuan,朱升,次韵汪伯恭总管一览,岱宗峰顶碧天垂，超世飞仙此地宜。脚底有山出云气，空中听我咏篇诗。当时历视景如画，今日重来味似卮。一览名楼应契此，倚阑游目许何时。,4
Ming,王懋明,始家湖上寄城中诸友,负郭无绪业，因家濠湖濆。扁舟归草堂，东溪生夏云。居然满幽致，得与木石群。兹地风俗厚，所事不尚文。童年已樵采，壮者俱耕耘。予怀太古风，出门日䜣䜣。税地给家食，借书广前闻。野趣足心目，水流涤炎氛。群山映五柳，空翠常氤氲。隐居以求志，殷勤谢诸君。,5
Yuan,李谷,寄克礼州判,客里久同处，别来成独叹。夜床饶晤语，晚食屡加餐。渐觉趍庭近，终知去国难。皇恩那可负，我辈伫弹冠。,4
Tang,毛熙震,酒泉子 其一,闲卧绣帏，慵想万般情宠。锦檀偏，翘股重，翠云欹。暮天屏上春山碧，映香烟雾隔。蕙兰心，魂梦役，敛蛾眉。,2
Song,方大琮,寿乡守张秘阁 其一,秋气高寒公始生，禀姿多得圣之清。官箴未许冰为洁，心事真堪月比明。久合紫囊还再世，却令皂盖历三城。凭谁尽纪前张政，只听村谣里唱声。,3
Tang,僧久则,句,湖上青山今欲买，白云无主问何人。,2
Ming,王佐,和林宗敬韵,投老是闲仙，桃花别有源。雅宜吟洛社，无复梦梁园。日月孤舟定，乾坤一榻存。故人沧海隔，何日再登门。,5
Qing,于翼如,叇云山联,四岳云开天路大；五更日出楚山高。,6
Song,方凤,东瓯雪中山茶盛开,海色连蓬岛，同云一望迷。寒花空故故，醉酒只悽悽。卜世无三兆，伤心有五噫。仲宣楼上赋，愁绝不堪题。,3
Yuan,余寅,讲经台,飞花扫香雪，古台生白云。娑罗双树下，人去寂无闻。,4
Ming,史迁,其四,绿阴窗下春草碧，无数柳花吹近床。一双蝴蝶总无赖，飞到小阑还过墙。,5
Song,孔宗翰,题壁,屈指从来十七年，交亲零落一潸然。婵娟再见中秋月，依旧清辉照客眠。,3
Qing,方彦珍,如梦令 题落花胡蝶卷子,芳草天涯青遍。满地落花风旋。春去太无情，惆怅雨丝风片。休怨。休怨。胡蝶殷勤留恋。,6
Song,仇远,丁未元日,花甲喜循环，风霜变老颜。閒身留泮水，归梦满湖山。雪冻蝗应避，春暄雁欲还。桃符随手写，祸福不相关。,3
Ming,王可大,宫词,承明殿里谏章来，封事君王次第开。此日升平边圉静，日斜犹自在平台。,5
NanBei,无名氏,宋泰始歌舞曲十二首 其一 皇业颂（明帝）,皇业沿德建，帝运资勋融。胤唐重盛轨，胄楚载休风。尧帝兆深祥，元王衍遐庆。积善传上业，祚福启英圣。衰数随金禄，登历昌水命。维宋垂光烈，世美流舞咏。,1
Tang,王纬,东峰亭各赋一物得幽径石,片石东溪上，阴崖剩阻修。雨馀青石霭，岁晚绿苔幽。从来不可转，今日为人留。,2
Tang,王绩,其五,追凉剩不归，高卧隐松闱。野竹栏阶种，岩花入户飞。涧幽人路断，山旷鸟啼稀。不特嫌周粟，时时须采薇。,2
Ming,王问,与客夜登开利寺观鹅亭,野寺寒云外，犹传晋永和。逢君非有约，踏月偶相过。废沼水棱浅，荒亭霜气多。怀思倚栏者，书罢独笼鹅。,5
Ming,王希文,其二,羡君多善庆，瑞气郁成霞。所以九茎秀，结为五色葩。卿云覆以盖，珠露蔼如花。谁谓无根产，芝兰自昔誇。,5
Yuan,王恽,秋夜,卧榻铺筠簟，风檐递晚凉。云枯涵旱气，星烂射寒芒。钟鼓寒更永，乾坤夜色苍。时危关百虑，低首拊空床。,4
Yuan,安竹斋,送白云平章,舟人停棹酒停斟，试听筵前送客吟。离恨早知如此苦，交情不合恁为深。白云境界三更梦，红叶园林两地心。从此卓茅亭上客，抱琴何处遇知音。,4
Ming,于成龙,偶书,春来阴雨多，春去晴光好。花蕊妒蜂须，雏翎惊鹞爪。柴门留月看，琴阶倩风扫。物理自如此，莺残茂叶老。,5
Ming,王健,赠江皋陈子,日月互代谢，火旻忽西驰。荃兰秘幽谷，芬馨谁复知。矫矫江皋彦，文采未彰施。凤凰栖庭梧，鹏鸟运天池。机哉不可度，神物固有时。君其抱明志，终始以自持。,5
Ming,王用宾,缺题,已承简渥趋戎府，复被纶恩佐夏卿。淮海提兵息战伐，钟山筹笔扫搀枪。六韬书授怜黄石，八阵图开见孔明。莫惜凤台倾别酒，即看麟阁耀勋名。,5
Ming,僧弘道,寄廷玉隐君,玄晏先生小隐居，别来不见十年馀。何时乘兴扁舟去，借阅东斋满架书。,5
Yuan,危素,九月晦梦刘山人,长淮千里路，念子几时回。远梦何因到，安书不寄来。幽怀思水竹，浪迹困风埃。满目飞云尽，秋声万壑哀。,4
Tang,丘为,泛若耶溪,结庐若耶里，左右若耶水。无日不钓鱼，有时向城市。溪中水流急，渡口水流宽。每得樵风便，往来殊不难。一川草长绿，四时那得辨。短褐衣妻儿，馀粮及鸡犬。日暮鸟雀稀，稚子呼牛归。住处无邻里，柴门独掩扉。,2
Song,王之望,同诸乡人泛临安西湖,短棹夷犹处，湖平酒满觞。荷深迷去路，波浅涩归航。落日山头暗，西风水面凉。今朝一尊共，相对恍江乡。,3
Ming,史谨,题画,风景似东吴，山川过雨初。人家多傍水，稚子尽谙渔。雁唳白蘋渚，帆开青草湖。异乡今见画，归兴起莼鲈。,5
Tang,于濆,南越谣,迢迢东南天，巨浸无津壖。雄风卷昏雾，干戈满楼船。此时尉佗心，儿童待幽燕。三寸陆贾舌，万里汉山川。若令交趾货，尽生虞芮田。天意苟如此，遐人谁肯怜。,2
WeiJin,张协,其四,朝霞迎白日，丹气临旸谷。翳翳结繁云，森森散雨足。轻风摧劲草，凝霜竦高木。密叶日夜疏，丛林森如束。畴昔叹时迟，晚节悲年促。岁暮怀百忧，将从季主卜。,0
Qing,毛澄,砦居避兵杂诗 其一,久赁樵人屋，时寻木客家。秋灯飞怪鸟，暑雪长奇花。井竭泉多石，田硗饭有沙。烧畬灰土下，蚯蚓大如蛇。,6
Yuan,山主,临江仙,三月禁烟寒节到，坟前宝马车乘。香花酒饭祭先灵。朝阳林畔，切切痛哀声。白骨纵横荆棘下，银钱斜弄风轻。骷髅仰面望群星。离乡魂魄，何日到宫庭。,4
Qing,戈涢,眼镜分韵得可字,少年观书如观火，偏傍点画推细琐。年老双目渐昏眊，睻目空花飞朵朵。临池未写意已疲，展卷欲诵眉先锁。叆叇何物乃尔神，能使精力还故我。两片轻冰彻底明，满轮蟾影凌虚堕。鲁鱼豕亥辨毫釐，大似燃犀走轻舸。朝朝铅椠那辞劳，夜夜校仇犹自果。我笑杜陵对佳节，看花常愁雾中坐。又笑东坡观细字，向龙乞水计何左。至宝无由持赠之，若令一见应许可。,6
Qing,文静玉,东园访南宋画院遗址,富景园西古路斜，疏林黄叶冷啼鸦。空馀金碧昭仪寺，无复丹青待诏家。夜月残山留马远，桃花团扇咏杨娃。宣和遗事分明在，德寿宫庭又奉华。,6
Yuan,僧梵琦,其三,每厌冰霜苦，长寻水草居。控弦随地猎，刳木近河渔。马酒茶相似，驼裘锦不如。健儿双眼碧，惯读左行书。,4
Ming,王直,西湖,玉泉东汇浸平沙，八月芙蓉尚有花。曲岛下通鲛女室，晴波深映梵王家。常时凫雁闻清呗，旧日鱼龙识翠华。堤下连云粳稻熟，江南风物未宜夸。,5
Qing,于景曦,暮春,深绿园林鱼未休，无边红紫望中收。东风有意催春去，一夜杨花满陌头。,6
Ming,方太古,夜酌清白亭同郑继之过黄用光看新竹,移灯半醉看琅玕，梦里潇湘月影寒。记得题诗伤缥节，鹧鸪啼断粉痕干。,5
Qing,丁善庆,广西学庠联,人生穷达岂能知，趁早须立此可为圣贤、可对帝天之志；客告是非且莫管，得闲要读我有益身心、有关世道之书。,6
Tang,王建,初到昭应呈同僚,白发初为吏，有惭年少郎。自知身上拙，不称世间忙。秋雨悬墙绿，暮山宫树黄。同官若容许，长借老僧房。,2
NanBei,张正见,朱鹭,金堤有朱鹭，刷羽望沧瀛。周诗振雅曲，汉鼓发奇声。时将赤雁并，乍逐彩鸾行。别有翻潮处，异色不相惊。,1
Ming,史自守,彭墓山居,生平性癖乐幽居，彭墓山中自结庐。春屋频篘留客酒，夜窗远作寄僧书。松阴织户寒犹重，岚气侵衣午未除。谁笑陆沉归旧隐，王门应懒曳长裾。,5
Qing,尹拯,次韵,花草休论癖有无，庭除宜洁未宜芜。秋英不厌多三砌，冬蕊何妨更十株。梧照月时窝似洛，竹成坞处谷疑芦。老来正合治迂事，料得无人复笑吾。,6
Qing,丁泰,登烟雨楼,南湖湖水抱孤洲，宜雨宜烟此一楼。隔浦米盐村占市，中流竹肉酒人舟。水晶宫阙宵始昼，杨柳亭台夏亦秋。莫怅登临无伴侣，相亲曾有旧沙鸥。,6
Tang,僧虚中,献郑都官,早晚辞班列，归寻旧隐峰。代移家集在，身老诏书重。药秘仙都诀，茶开蜀国封。何当荅群望，高蹑傅岩踪。,2
NanBei,吴均,胡无人行,剑头利如芒，恒持照眼光。铁骑追骁虏，金羁讨黠羌。高秋八九月，胡地早风霜。男儿不惜死，破胆与君尝。,1
Ming,王跂,生日自开小瓿二首 其一,昔岁曾为客，生辰每忆乡。如今松菊径，已傍虎豺场。七十复余几，耕桑不可望。寂寥弧矢恨，方与盖棺长。,5
Yuan,李质,其二 翠暖长春,面面晴岚列画屏，东君着意去经营。十分冰雪寒难到，万古烟霞染不成。雨暗莓苔云气合，天开金壁日华明。何时得共逍遥侣，来此吹箫引凤鸣。,4
Yuan,王性存,书怀 其一,九秋夜气肃，明时见休徵。泰阶列六曜，湛湛平且平。蚁臣再拜祝，乾坤永清宁。不学儿女态，抱拙祠双星。,4
Yuan,叶可权,其五 后墅春耕,浓云压树春雨足，土脉如酥秧水绿。大儿后墅扶耕犁，稚子前坡饭黄犊。黄云捲空桑柘疏，鼓声日暮鸣枌榆。烹羊炰羔醉耳热，仰天拊缶歌呜呜。,4
Song,方千里,其二,东风无力飏轻丝。芳草雨馀姿。浅绿还池，轻黄归柳，老去愿春迟。栏干凭暖慵回首，闲把小花枝。怯酒情怀，恼人天气，消瘦有谁知。,3
Yuan,王子一,正宫端正好,风力紧羽衣轻。露华湿乌巾重。我本为厌红尘跳出樊笼。只待要拨开云雾登丘陇。身世外无擒纵。,4
Ming,丁晋,黄河歌,君不见，黄河之势何壮哉，迢迢远从天上来。咆哮万里裂坤轴，盘涡倒捲声如雷。萦回九曲复东注，刊山湮谷沧溟开。曾闻源流上接银潢水，饮之不减中濡美。龙门岧峣连砥柱，山巉岩兮石碨磊。源泉混混自朝夕，古往今来可能息。问渠那得常如斯，元气淋漓为扶掖。我思击楫泛中流，春风杜若沿芳洲。船头只载一斛酒，醉倚柁楼鼓棹讴。醉倚柁楼鼓棹讴，相邀织女寻牵牛。,5
WeiJin,曹睿,自惜身薄祜行,出身秦川，爰居伊洛。,0
WeiJin,戴逵,栖林赋,浪迹颍湄，栖景箕岑。幽关忽其离楗，玄风暖以云颓。,0
Ming,王虞凤,春日閒居,浓阴柳色罩窗纱，风送炉烟一缕斜。庭草黄昏随意绿，子规啼上木兰花。,5
Qing,孔璐华,题石室藏书图,敬题藏书图，盥手展卷轴。开图心更伤，先姑倚书屋。端严坐幽居，风景满清目。诗书藏石室，庭前荫桐竹。夫子尚幼年，侍亲捧书读。我舅因远游，慈训严且肃。夫子本好学，显亲与宗族。哀哉孝思纯，每忆慈亲哭。命吾当勤俭，往迹说心曲。诗书亲口传，典衣买薪粟。常自忆昔时，抱恨意未足。我闻惟泪下，哽咽对清烛。未得侍慈颜，百身何所赎。衔哀拜遗容，濡毫更奠祝。,6
Yuan,传谦则,东山有鸱枭,金衣菊裳海头鹘，胡不啄此鸱枭目。剑翎钩瓜鞲上鹰，胡不食此䲭桑肉。东飞西飞正颉颃，开口呀呀无饱足。天何生此不祥鸟，白日妖呼鬼夜哭。羽毛似可美外饰，肠胆岂知怀内酷。月明风淡霜气寒，三绕高枝鹊惊宿。绸缪牖户固根本，一斗一鸣千百毒。将军只逐天边鹿，谁敢挟弹沧江曲。,4
Ming,方鹏,丙申新正试笔和舍弟韵,七十行年祇欠三，清时无补自知惭。轻寒枕上慵朝起，细雨樽前剧夜谈。春意熙熙人自乐，病怀黯黯我何堪。卖花声在东风外，红白江梅共一担。,5
NanBei,谢灵运,九日从宋公戏马台集送孔令诗,季秋边朔苦，旅雁违霜雪。凄凄阳卉腓，皎皎寒潭絜。良辰感圣心，云旗兴暮节。鸣葭戾朱宫，兰卮献时哲。饯宴光有孚，和乐隆所缺。在宥天下理，吹万群方悦。归客遂海隅，脱冠谢朝列。弭棹薄枉渚，指景待乐阕。河流有急澜，浮骖无缓辙。岂伊川途念，宿心愧将别。彼美丘园道，喟焉伤薄劣。,1
Ming,王阜,十六夜月,昨夜中秋节，长空月更圆。庾亮有情重对酒，袁宏何事不回船。碧波倒蘸山河影，下上琉璃秋万顷。吴刚砍桂素娥惊，玉兔银蟾梦初醒。玉宇琼楼镜里开，霓裳舞罢重徘徊。三郎一去人间老，水点烟中海似杯。,5
NanBei,僧宝志,其六,日昳未，心地何曾安了义？他家文字没亲疏，莫起工夫求的意。任纵横，绝忌讳，长在人间不居止。运用不离声色中，历劫何曾暂抛弃？,1
Yuan,王佐,金陵赠别诗送彦晦先生南归,玉帛戋戋贲野蒿，天恩浩荡比雄涛。休誇樗散耽泉石，且竭葵忠答旆旄。骚席共留青玉案，山人先制绿荷袍。凤台别后空回首，五色云中日月高。,4
Tang,朱彦时,黑儿赋,世有非常人，实惟彼玄士。禀兹至缁色，内外皆相似。卧如骊马𩥇，立似乌牛跱。忿如鸲鹆刽，乐似鸬鹚喜。,2
Ming,王佐,守豫章入觐,十月霜高木叶飞，计臣将次理征衣。官斋惟有琴书在，讼阁由来鸟鹊稀。垂惯一帘忘吏去，载归片石较人肥。不须父老遥携酒，月色千峰送客辉。,5
Song,王琪,绝句 其一,香溪春老误寻芳，只有愁云映夕阳。今日重来已如此，何须更问海生桑。,3
Tang,朱宿,宿慧山寺 其一,古寺隐秋山，登攀度林樾。悠然青莲界，此地尘境绝。机闲任昼昏，虑澹知生灭。微吹递遥泉，疏松对残月。庭虚露华缀，池净荷香发。心悟形未留，迟迟履归辙。,2
Qing,王泌,越女祠,一曲菱歌韵碧澜，耶溪归棹日将残。情多自易含惆怅，不为秋深怨露寒。,6
Qing,卞乃钰,其四,高原少雨便灾荒，谆劝黎民广种桑。比岁渐知蚕茧利，家家争祀马头娘。,6
Ming,王錂,二犯傍妆台,终日锁眉峰。叹凄凉母子。形影自𠙦𠙦。忆当时分凤侣。到今日又龙钟。阑干愁泪沾丛竹。飘泊生涯泣断蓬。我为你的亲事呵。合：枉自白茅求吉。为甚红丝未通。怎能彀门阑女婿近乘龙。,5
Ming,王知谦,过飞来寺,楼台隐隐翠微间，玉罍金尊特跻攀。薝卜有花香可爱，菩提无树地何悭。碧潭犀戏拖金锁，苍峡猿归献玉环。试问高僧知造化，飞来何日复飞还。,5
Qing,方芳佩,秋夜,绣枕垂云梦乍醒，侍儿憨睡触银屏。搴裳欲问更深浅，露湿红衫月半庭。,6
Qing,方以智,其二,犹忆秦淮赛《竹枝》，青楼沈水易相思。眼看到处生离别，何故多弹《子夜》词。,6
Song,王允中,次韵和于巽祗谒真祠,缥缈仙台俯郡城，躬修祠事表精诚。天边雾卷山峰出，涧下风轻水面平。不为寻春驰五马，聊因劝课驻双旌。风流别乘多才调，彩笔先挥秀句成。,3
Tang,李峤,奉和七夕两仪殿会宴应制,灵匹三秋会，仙期七夕过。查来人泛海，桥渡鹊填河。帝缕升银阁，天机罢玉梭。谁言七襄咏，重入五弦歌。,2
Ming,王九思,闻盗贼且至登寿州南城楼野望兼示避盗诸君子（四首。） 其一,极目川原外，无言自怆神。云山晴见楚，烟树远浮秦。平地干戈满，临风羽檄频。西飞羡归鸟，随意过城闉。,5
Qing,王代懿,玉漏迟 代懿和作,春城花事早。摘豆条桑，筠篮遍了。对使倾筐，翡翠琼珠圆小。咏絮才高七步，更谱出、清词新调。堂上旨甘馀，佐我盘飧尤好。当年艳说逢仙，叹兰蕙凋零，仙山难到。护惜同根，泣釜然萁休恼。投笔书生可笑。空怅满、尘氛难埽。春露晓，莫道倚阑人老。,6
Ming,王留,访太乙村居,篱壁皆香气，寒梅深复深。预愁花落后，门径亦难寻。春雨又将至，暮山俱已阴。别时闻谷响，应和主人吟。,5
WeiJin,嵇绍,赠石季伦诗,人生禀五常，中和为至德。嗜欲虽不同，伐生所不识。仁者安其身，不为外物惑。事故诚多端，未若酒之贼。内以损性命，烦辞伤轨则。屡饮致疲怠，清和自否塞。阳坚败楚军，长夜倾宗国。诗书著明戒，量体节饮食。远希彭聃寿，虚心处冲默。茹芝味醴泉，何为昏酒色。,0
Song,孔平仲,对菊有怀郎祖仁（原存题缺诗，据豫章本补）,庭下金铃菊，花开已十分。多情能惠我，对景独思君。秀色三秋好，清香一室闻。扁舟今夜雨，何处宿江云。,3
NanBei,独孤嗣宗,紫骝马,倡楼望早春，宝马度城闉。照曜桃花径，蹀躞采桑津。金羁丽初景，玉勒染轻尘。远听珂惊急，犹是画眉人。,1
Tang,李端,过宋州,睢阳陷虏日，外绝救兵来。世乱忠臣死，时清明主哀。荒郊春草遍，故垒野花开。欲为将军哭，东流水不回。,2
Tang,何昌龄,题杨克俭池馆,经旬因雨不重来，门有蛛丝径有苔。再向白莲亭上望，不知花木为谁开。,2
Tang,朱庆馀,送于中丞入蕃册立,上马生边思，戎装别众僚。双旌衔命重，空碛去程遥。迥没沙中树，孤飞雪外雕。蕃庭过册礼，几日却回朝。,2
Qing,王永命,和觉老菊花韵,不寄篱边不系阑，远移香气雨花寒。秋深此日题知己，淡淡烟姿醉里看。,6
NanBei,鲍至,山池应令诗,望园光景暮，林观歇雰埃。荷疏不碍楫，石浅好萦苔。风光逐榜转，山望向桥开。树交楼影没，岸暗水光来。,1
Tang,王建,塞上逢故人,百战一身在，相逢白发生。何时得乡信，每日算归程。走马登寒垄，驱羊入废城。羌笳三两曲，人醉海西营。,2
Ming,永瑛,山房宴坐,角角梧桐报粥鱼，道人卧起小斋虚。千山寒气晓帘薄，一径落花春雨馀。,5
Yuan,李思衍,世子燕席索诗,乾坤气运会贞元，皓月腾空息瘴烟。北阙星驰新诰命，南郊春转旧山川。存诚乃可必事帝，保国无如是畏天。光觐紫宸归化锦，山河带砺保千年。,4
Yuan,汪元量,其十三,静看从衡士，番成买卖儿。禁中惊战鼓，城上出降旗。魏操非无汉，唐渊不有隋。从兹更革后，宁复太平期。,4
Yuan,李鼎,春日山村漫兴（一作 明 谢榛 诗）,何物清人思，西山对古原。渔樵春草路，鸡犬夕阳村。水动烟霞色，沙留杖履痕。向来无限意，一醉任乾坤。,4
WeiJin,嵇喜,其二,君子体变通，否泰非常理。当流则蚁行，时逝则鹊起。达者鉴通塞，盛衰为表里。列仙徇生命，松乔安足齿。纵躯任世度，至人不私已。,0
WeiJin,李颙,感兴赋,风触波而文动兮，露沾卉而珠凝。,0
Yuan,佚名,许丞仲远白首选调而诗益工不鄙余谓可教数以授之区区虽知爱尚顾无相为荐达因窃感慨赋此两章非徒以慰藉仲远而已也亦风诸有力者使动心焉 其一,每诵君诗辄会心，倏然野雪想山阴。古风已转清平调，俗学宁论正始音。执戟草玄劳衍测，参谋垂白惯浮湛。何人与布咸阳市，相国犹能字十金。,4
Tang,僧栖白,送王鍊师归嵩岳,飘然绿毛节，杳去洛城端。隔水见秋岳，兼霜扫石坛。一溪松色古，半夜鹤声寒。迥与人寰别，劳生不可观。,2
Tang,元万顷,奉和春日池台,日影飞花殿，风文积草池。凤楼通夜敞，虬辇望春移。,2
Qing,尤钧,暮春随黄璞斋师游芙蓉山,坐将芳草当文茵，检点年华又一春。绿野遍沾新雨色，青山可记旧时人。谢安未减登临兴，阮籍何须礼数亲。领取风光盈两袖，流莺花底剧翻新。,6
Yuan,王圭,题赵景阳所撰朱节妇传,寡鹄中宵泣，寒栖祇旧枝。细看彤管记，何愧柏舟诗。教子断机织，养姑生鬓丝。谁能旌孝义，为奏九重知。,4
Tang,羊士谔,上元日紫极宫门观州民然灯张乐,山郭通衢隘，瑶坛紫府深。灯花助春意，舞绶织欢心。闲似淮阳卧，恭闻乐职吟。唯将圣明化，聊以达飞沈。,2
Ming,包梧,简少华山人,上林探石髓，误斸苍龙耳。入海登玄龟，折彼珊瑚枝。苍龙不醒夜流血，破玉山前飘绛雪。绀珠入手郁嵯峨，移种瑶圃生微波。少年公子天都客，肮脏风尘髯似戟。朝从青海泛青槎，暮宿商山餐紫霞。枕中鸿秘琳琅篆，丹砂白石成九转。山经水谱那得知，赤龙鞭日回夕曦。回首天渊路未极，返君初服瑶池侧。,5
Ming,王沂,秋江送别图（题赠王通守允中）题赠黄通守允中,秋江水落楚天低，目送归船渡聂溪。莫道浮云千里隔，君山只在洞庭西。,5
Tang,僧光云,和晖和尚颂,劝君崄处好看蛇，冲著临时争奈何。欲得安身觅负物，向南看北正先陁。,2
Song,王曾,伯虔字子哲鲁人赠聊伯今进封沭阳侯赞,肃肃鲁堂，侁侁阙里。伯氏达者，克肖夫子。运偶庆成，礼崇追美。后学式瞻，高山仰止。,3
Yuan,朱晞颜,其二,东风一夜泮冰澌，晓日移春上故枝。朱户泥金题翠墨，玉盘纤手弄青丝。老将岁月销衰鬓，閒与江山觅好诗。剩办春晴供胜集，从今挑菜不须迟。,4
WeiJin,阮籍,咏怀 其一,夜中不能寐，起坐弹鸣琴。薄帷鉴明月，清风吹我襟。孤鸿号外野，翔鸟鸣北林。徘徊将何见，忧思独伤心。,0
Yuan,僧与恭,思母,霜陨芦花泪湿衣，白头无复倚柴扉。去年五月黄梅雨，曾典袈裟籴米归。,4
Song,王祈,句,叶垂千口剑，干耸万条鎗。,3
Ming,王好问,点绛唇 春愁,九十春光，可怜长日空辜负。别离情绪，最怕黄昏雨。倚遍楼头，望断春归处。人无语，落花飞絮，又过秋千去。,5
Song,燮元圃,过锦湾望岳亭,十载重来一凭栏，光阴不改旧江山。亭高下瞰龙藏室，天远遥瞻虎拜班。耕钓每怀生处乐，驰驱未许老来閒。雄风入座披襟好，静看渔舟上锦湾。,3
Tang,公畿和尚,偈,有名非大道，是非具不禅。欲识个中意，黄叶止啼钱。,2
Ming,王伯稠,其二,西内词臣和柏梁，天书飞动赏辉光。谁怜一铗新丰邸，弹尽秋风白发长。,5
WeiJin,王劭之,夫诔,猗猗嘉颖，朝阳方翘。烈风严霜，殒此秀条。璇玑倏忽，四序竞征。清商激宇，蟋蟀吟棂。,0
Tang,王涯,送春词,日日人空老，年年春更归。相欢在尊酒，不用惜花飞。,2
Qing,释元龙,秋胡行,养蚕胜养儿，养蚕犹吐丝。养儿防亲老，而乃离庭闱。君怜采桑妇，不念桑榆人。桑榆景苦短，桑妇时悲辛。还君相赠金，请君断诸妄。君意在桑间，妾情非濮上。攀条谢郎君，倚门人久望。,6
Tang,李益,春行,侍臣朝谒罢，戚里自相过。落日青丝骑，春风白纻歌。恩承三殿近，猎向五陵多。归路南桥望，垂杨拂细波。,2
WeiJin,杜育,菽赋,脯则正膂通干，粗鹿肥麋。䱹则前盐白糁，鳣鲤之骸。,0
Ming,卞徵君洪载,和魏孔时茅檐诗,点缀为佳胜，菰蒲落四除。衡门閒过鸟，曲水细通鱼。皓月芦花白，秋风木叶疏。幽人独宿夜，还著几篇书。,5
WeiJin,桓伟,兰亭诗,主人虽无怀，应物贵有尚。宣尼遨沂津，萧然心神王。数子各言志，曾生发清唱。今我欣斯游，愠情亦暂畅。,0
Yuan,王逢吉,柳湖春晓,柳湖湖在宛丘西，湖水溶溶浪拍堤。画舫载春人尚醉，青帘沽酒马频嘶。杂花隐映山光薄，初日依稀树色低。想像苏公行乐处，读书亭畔写新题。,4
Ming,尹台,普门寺,普门层嶂里，独径隐崔嵬。宝积烟霞聚，香林日月开。盘山亘地出，汉水划天回。注目桥陵远，苍苍冥雾来。,5
WeiJin,李充,七月七日诗,朗月垂玄景，洪汉截皓苍。牵牛难牵牛，织女守空箱。河广尚可越，怨此汉无梁。北极躔众星，玉机运六纲。素云巡濛汜，炎帝收离光。,0
Ming,王圭,句,福兼鸿范五，瑞集凤雏三。兴寄冥鸿外，诗成立马间。,5
Ming,王崇简,蓦山溪 题雪渔图,淩空泛去，望里惊银海。抖擞绿蓑轻，看遥岭、花飞一带。敲冰得鲤，醉倒玉壶春，酣馀态。人应怪。明月浑疑载。斜风细雨，曾记浮西塞。白鹭剪同云，更装就、模糊色界。羊裘泽畔，翻惹客星占，风尘外。乾坤大，尚有元真在。,5
Tang,阮思道,题义门胡氏华林书院,北阙重旌表，西斋盛讨论。高阳旬爽里，通德郑玄门。选胜开松院，凭幽敞竹轩。灵泉飞洞壑，花树蔽郊原。露滴栖松鹤，风传隔岭猿。庭兰香醉步，山月冷吟魂。客爱清尘虑，僧怜避俗喧。几时清赏玩，啸咏与琴樽。,2
Ming,方文,寒食日饮酒家,江东又是禁烟节，郭北无非上冢人。久客未归缘世难，旧交相见独情亲。水边亭榭多春酒，花下衣冠剩逸民。不分青青垂柳色，欺吾斑鬓渐如银。,5
Yuan,白朴,天净沙 秋,孤村落日残霞，轻烟老树寒鸦。一点飞鸿影下，青山绿水，白草红叶黄花。,4
Ming,王宾,顾野王墓,身瘦更兼哀毁甚，行应有杖亦难扶。提兵慷慨诛凶逆，健者台城赧子无。,5
Tang,僧小静,答师静,幻人兴幻幻轮围，幻业能招幻所治。不了幻生诸幻苦，觉知如幻幻无为。,2
Ming,僧大遂,林栖,当檐林静立，老屋破从遮。作梵邻听熟，翻经风搅差。地生无种药，瓶活不根花。偶与云同出，归吟任月斜。,5
Qing,王泰际,菊花,分得陶家带傲枝，朝来篱畔露纷披。学随年少簪衰鬓，与进霜天酒一卮。冒雨共寻偏事逸，禁寒佳种独开迟。餐英自昔骚人赋，何必黄州满径吹。,6
Ming,王辄,虹桥暮雨,阁道垂虹影，横空百尺长。千峰凝晚翠，片雨拂昏黄。密洒孤帆重，斜侵捲幔凉。人烟空杳霭，戍垒远微茫。飞鸟迷归路，行人暂解装。幽怀无限好，殊胜对斜阳。,5
Song,王沂孙,催雪 雪意,阴积龙荒，寒度雁门，西北高楼独倚。怅短景无多，乱山如此。欲唤飞琼起舞，怕搅碎、纷纷银河水。冻云一片，藏花护玉，未教轻坠。清致。悄无似。有照水一枝，已搀春意。误几度凭栏，莫愁凝睇。应是梨花梦好，未肯放、东风来人世。待翠管、吹破苍茫，看取玉壶天地。,3
Qing,方兆曾,赠沈天士,近忆于湖沈五盐，平生逸韵两能兼。才从白社挥诗管，便向黄垆认酒帘。身入菰芦人自远，家无儋石意犹恬。谁将世法雠高士，自古疏狂不受砭。,6
Ming,包世杰,秋夜同黄玄之招何士抑沈孺休孙世声饮湖上,且欲留君醉绿莎，只今谁复叹蹉跎。放船花外寻洲渚，携手沙边看芰荷。明月似随歌扇满，凉风偏向舞衣多。五湖不惜烟波阔，欲去菰芦奈若何。,5
Ming,王琅,陈宫,结绮临春夜夜明，望仙长使挟倾城。歌残璧月听环佩，不必投签入梦惊。,5
Ming,毛纪,听松卷子,苍苔白石坐开颜，尽日无尘鹤梦闲。起向前溪一洗耳，涛声随雨落空山。,5
WeiJin,牵秀,诗,高宗梦岩穴，姬文兆渭滨。群分邈十里，感应用形神。,0
Ming,释大持,初居无碍庵,锡倦依苔壁，松高挂钵囊。始知心地稳，翻见水云忙。夜黑鬼生火，天寒雁叫霜。深林人影少，日月似鸿荒。,5
Qing,王兆升,蒋公祠 其一,昔日东宁今豫章，德兼威惠政非常。颍川有鸟皆成凤，召国无花不作棠。处处弦歌膏泽厚，年年俎豆姓名香。仁人积庆知方邵，衮绣升朝佐我皇。,6
Ming,王毓德,度仙霞岭,已恨闽天道路赊，更堪回首隔仙霞。潺湲已是他乡水，纵使东流不到家。,5
Tang,王元,题邓真人遗址,三千功满仙升去，留得山前旧隐基。但见白云长掩映，不知浮世几兴衰。松稍风触霓旌动，棕叶霜沾鹤翅垂。近代无人寻异事，野泉喷月泻秋池。,2
Yuan,吴全节,震灵方丈赠玉虚宗师,晓起南窗看白云，道心如水鬓丝银。当时宣室前釐席，此日仙坛得主人。方外烟霞知有喜，掌中雷雨信如神。夜来亲见茅君说，五百年间再世身。,4
Song,王志道,赋江湖伟观,东南王气萃钱塘，襟带江湖国势强。万顷烟波流德泽，四时弦管乐丰穰。帆归别浦鱼盐聚，雨过平堤草木香。欲赋上林才不逮，举头三祝寿无疆。,3
Ming,王九思,其二,秋至多风雨，冥冥起夜寒。幕深藏燕寂，壁迥落蝇残。故国繁归梦，亲朋少旧欢。随身有书帙，且尔就灯看。,5
Song,毛幵,其三,汉业中兴彼一时，先生名与日星垂。南阳遗庙今荒草，何似桐江百世祠。,3
Ming,尹耕,赠李芦溪,君罢齐东幕，来寻塞上山。春风新早帽，夜雨旧柴关。心事琴樽外，生涯杖履间。赋归归即好，休叹鬓毛斑。,5
Yuan,牧常晁,梧桐树,早修行，听劝谕。绿鬓朱颜易变故。光景流如注。妻儿金宝暂相遇。到了何曾将得去。不用萦怀虑。,4
Yuan,李震午,自笑,旁郡方戈甲，幽居独草莱。月随云影没，风挟雁声来。自笑生涯拙，仍嫌岁序催。有山㻣着眼，无客共衔杯。,4
Yuan,方澜,渊明,郑声与雅乐，今我并无弦。尚不归莲社，谁能爱秫田。青山栗里宅，白发义熙年。嵇阮能逃世，终非出自然。,4
Qing,王敔,二月山中即事,万壑递层阴，光分一径深。草丛留宿雨，云破见归禽。奇石呈幽赏，鸣泉怀好音。林端清籁发，适伴越人吟。,6
Song,郊庙朝会歌辞,其三 又六变,螭阶聊载笔，纪瑞轶唐虞。丹凤仪金奏，黄龙负宝图。群材薪棫朴，仁政煦蒲卢。荡荡巍巍德，豚鱼信自孚。,3
Song,方逢振,示湖田庵僧（湖田庵乃耐轩先生墓所）,千里渴骥奔横川，万松滴翠蜿蜒盘。我来庐墓分一龛，纸窗摇动卓锡泉。铸钟𩊭鼓买祭田，云冠雪衲聊结缘。昆崙石壁蛟龙渊，呵禁守护灵物专。六根五蕴洗不蠲，山鬼不肯降太颠。内热正坐饥火煎，睡蛇灭尽方安眠。君不见沩山禅，刚把铁牛鼻孔穿。犯人禾稼痛挞鞭，常见迥迥在我前。又不见高公嵬，天遣妖魔下玉軿。试我楞壁坚，不知死灰无复燃。我游诸方三十年，出入无界参人天。不羡翚飞绀碧捐金钱，不羡高堂会食罗大千，只羡当年开山祖师贤。,3
Yuan,狄君厚,牧羊关,将太子待放来如何放。教太子待走来如何走。臣若坏了太子呵教这泼宫奴万载名留。若不教太子短剑下身亡。微臣便索金瓜下命休。太子今日青天上遭罪死。若到黄泉下不可结冤仇。太子云了：那壁是〇〇难推怨。微臣这壁官差不自由。,4
Qing,于辂,集堇浦寓斋看紫丁香分赋,泉明之菊茂叔莲，名花每藉名人传。古人幽赏本绝俗，后来傅会翻拘缠。岂知爱花必法古，其俗在骨医难痊。瀛洲仙客诗中仙，春盘速客吟花前。三春桃李方暄妍，吟情却在幽栏边。栏边一树春条弱，紫姑夜降来婵娟。杏雨半沽红晕澹，梨云匀染脂痕鲜。风褰薇帐霞初起，日炙榴环火未燃。石家步障销金缕，谢氏罗囊沈水湔。花光如此那惜醉，酒钩记藉催觥船。主人爱花不爱酒，对客能赋还能颠。我非酒人况诗客，夤缘幸上郇公筵。因思此花实殊绝，得入吟吻非偶然。柳枝嫁后潘妃老，留题往往无全篇。江梅不经楚客赋，海棠未列花溪编。寒枝繁蕊共寂寞，久随蔓草萦荒烟。何缘开向生花笔，当筵倚醉抒吟笺。绘影摹形兼辨色，妃青俪白穷雕镌。定识花关传故事，来朝市上价值千。酌酒语花漫如结，花亦解事增便嬛。回身舞向紫薇客，嫣然欲笑风褊褼。,6
Yuan,僧如砥,题小米墨戏,寒云何黯淡，老树更婆娑。寂寞山村外，柴门掩薜萝。,4
NanBei,颜峻,七庙迎神辞,敬恭明祀，孝道感通。合乐维和，展礼有容。六舞肃列，九变成终。神之来思，享兹洁衷。灵之往矣，绥我家邦。,1
Qing,王仙媛,忆王孙 芙蓉,轻红淡粉别鲜妍。开遍盈盈秋暮天。娇逞风流似镜前。惜朱颜。孤另寒江最可怜。,6
Yuan,李俊民,元夜有感,春城行欲遍，百感到愁边。市冷犹灯火，人稀尚管弦。梅从今夜落，柑忆旧时传。归去西窗月，无情照不眠。,4
Song,王拱辰,耆英会诗（原注：年七十一。）,西都山水天下奇，神嵩景室环清伊。甫申间气秀不绝，生贤会圣昌明时。衣冠占数盛文雅，台符卿月光离离。魏京雄奥压幽朔，游宫御府严天威。膏田千里翳桑柘，犀甲万旅驯熊罴。公当缓带名三镇，悬赤继轸承保釐。追推契遇最深旧，加复雍孟交旌麾。仁皇一庄龙虎榜，桂堂先后攀高枝。宦游出处五十载，鸾台骥路俱腾夷。三公极位固辽隔，五年以长犹肩随。公今复主凤门钥，仆亦再抚铜台圻。二京相望阻河广，三径不克陪游嬉。忽闻干步踵门至，投我十二耆英诗。整冠肃貌讽章句，若坐宝肆罗珠玑。为言白傅有高躅，九君结社真可师。欲令千载著风迹，亟就僧馆图神姿。词宗端殿序篇目，滂洒大笔何淋漓。眷言履道靡充诎，菟裘近邑将营归。敢云绘素得精笔，愿列霜壁如唐规。退居旧相国元老，十年还政瀍之涯。康宁富贵备五福，灵宝盛气如虹霓。昔年大对继晁董，登科赐第同一期。紫垣步武既通接，金沙里闬还邻比。探禅论道剧训对，摩轧太古穷天机。二贤勋业冠朝省，爵齿官学谁依稀。今将图画表来世，讵可下客联缨緌。既蒙月品定人物，不敢循避违风期。况承开阁厚宾客，富有景物佳园池。铜驼坊西福善宅，修竹万个笼清漪。天光台高未百尺，下眺林岭如屏帷。花王千品尽殊胜，风光绣画三春晖。六相街中潞公第，碧瓦万木烟参差。左隅庙室本经礼，右阁宸翰尊星奎。婆娑青凤舞松柏，焕烂素锦薰酴醾。石渠飞溜漱寒玉，昼夜竽瑟鸣阶墀。伊予陋宇治穷僻，姑喜地广为环溪。楼名多景可旷望，台号风月延清晖。四时花蘤不外假，拿舟傲帻联嬉怡。怀归抚事若饥渴，恨无羽翼西南飞。人生交旧贵伦辈，情亲意接心相知。岂无晚秀负才蕴，高谈大笑拘礼仪。洛中故事名义燕，二毛第一年相推。洒冠登仕荷天宠，尊君报国当百为。既嗟大耋盍知止，纳禄谢事皆所宜。顾方北道倚烦剧，未许解绂披荷衣。长篇不令负花约，为指风什歌式微。如羹甘露爽心骨，似柄玉麈亲颜眉。兰丛虽未长罗宅，菊英似亦思陶篱。子山已著小园赋，彦伦犹愧钟山移。聊摅短引谢招隐，肯使猿鹤常惊啼。,3
Qing,文国干,松鸣岩,岩阿堪入画，一望郁苍苍。山气沈秋涧，松阴断夕阳。远云寒曳带，流水细吹簧。却羡探幽处，林风扑酒凉。,6
Yuan,方澜,海陵道中,漠漠平楚远，扣舷歌昔游。风颠碧海岸，春老绿蘋洲。自古利名急，更东天地浮。客心不自得，落日傍渔舟。,4
NanBei,江洪,咏歌姬诗,宝镊间珠花，分明靓妆点。薄鬓约微黄，轻红澹铅脸。发言芳已驰，复加兰蕙染。浮声易伤叹，沈唱安而险。孤转忽徘徊，双蛾乍舒敛。不持全示人，半用轻纱掩。,1
Qing,丁维椽,挽张之洞联,出处不离学问，存旧果，证新因，共喻苦衷，江海茫茫资砥柱；经纶尽属老成，弥内忧，息外患，枯残热血，日星炳炳耀忠魂。,6
Ming,左国玑,题画,谁扫丹青笔，因开江上楼。帆樯背日集，水石傍林幽。楚泽流难尽，吴山翠不收。几时吾放舸，奇绝览兹游。,5
Ming,王立道,悼亡友,握手几论文，高才夙所闻。将因厌尘网，早已谢人群。日短风云驶，山空芝蕙焚。不堪重挂剑，宿草满孤坟。,5
Song,王志道,其二,羃羃黄云麦垄秋，牧童横笛倒骑牛。百金买得葫芦扇，持向田头蔽日头。,3
WeiJin,缪袭,挽歌,生时游国都，死没弃中野。朝发高堂上，暮宿黄泉下。白日入虞渊，悬车息驷马。造化虽神明，安能复存我。形容稍歇灭，齿发行当堕。自古皆有然，谁能离此者。,0
Tang,李君何,曲江亭望慈恩寺杏园花发,春晴凭水轩，仙杏发南园。开蕊风初晓，浮香景欲暄。光华临御陌，色相对空门。野雪遥添净，山烟近借繁。地闲分鹿苑，景胜类桃源。况值新晴日，芳枝度彩鸳。,2
Tang,纥干俞,铜马赋（以铸金象形用求良骏为韵）,昔伏波资越铜之具。皇汉得天马之度。盖以张戎容。程国步。允称其德。怀致远之无疆。既授于师。必命工而新铸。象物惟肖。利人则深。研精以范。酌宪于心。始察形而视骨。遂修火以镕金。焕若中起。昂然四临。望丹阙以就日。俯元墀而择阴。俾夫司仆载驰。别于偫而自仰。倌人匪懈。御于王而审象。疑顾影以权奇。乍含辉而烂朗。由兹而明式遐布。观我而逸材利往。即山为类。且尚其功存。龁草无施。敢劳于惠养。徒想其屹以沛艾。烂兮晶荧。状赤文而呈瑞。方候日于尧庭。超乎独立。的尔殊形。讶骐骥之变态。聿登歌于彼駉。叶以阴德。禀于地灵。列君轩之粹异。咸此骏之仪形。是知法与人共。思众才而膺国用。王惟智周。写宏范而俾营求。矧乎揉其物于精刚。制其器于质良。克绝奔踶。邈无元黄。虽齐力齐毫。用每亏于典礼。逮如龙如鹿。形既造而昭彰。美成式之不替。信改铸之有常。奚绝尘之足比。庶出水而同方者哉。铜为宝兮。固越俗之所摈。马之神也。仰汉庭而未进。猗善相以来归。岂康衢之增骏乎。,2
Ming,王稚登,迎春日集华光禄斋中,椒盘出五辛，下马拂黄尘。千里周南客，明朝汉苑春。草生将去路，花待欲归人。君有陶潜禄，犹胜季子贫。,5
NanBei,汤僧济,咏渫井得金钗诗,昔日倡家女，摘花露井边。摘花还自插，照井还自怜。窥窥终不罢，笑笑自成妍。宝钗于此落，从来非一年。翠羽成泥去，金色尚如先。此人今何在，此物今空传。,1
Yuan,王祯,水筒,刳竹作连筒，流泉一脉通。势虽由上下，用不限西东。远借居人便，常资沛泽功。伊谁凭好手，扶起卧龙公。,4
Ming,王时敏,赠虞山王石谷,江南风景属琴川，画手推君诣独玄。奇思每参摩诘句，清标真得一峰传。胸中丘壑看吾辈，笔底烟云羡少年。何日秋霖共乘兴，吮豪闲泛尚湖船。,5
Yuan,汪克宽,丁亥四月十四日陪尚书公泽民游祥符寺分得煖字,芙蓉六六森如铲，乘舆登临寄疏散。绿沈灵湫老龙蛰，翠护祇园新竹短。山乐鸣空石洞寒，金鸡舐鼎丹炉暖。藓瘢拂拭读残碑，一浴灵泉客尘浣。,4
Song,孔道辅,其二,脱屐名场蕴壮图，君方举逸待嘉谟。即期鹤版临岩室，万叠云山恋得无。,3
Yuan,佚名,挽观察判官魏君,忠孝前朝著，风流奕世存。悬钟魏绛宅，遗笏郑公孙。云散馀仙洞，花开自故园。伤心延客处，稚子独应门。,4
Qing,王士禛,赠彭孙遹,此夜长安月，清光对故人。迢遥千里别，落拓百年身。举世无知己，名山好卜邻。平生丘壑志，禽向自相亲。,6
Song,王安礼,为爱,为爱诗家景，分题昼幕褰。寒生洞庭石，翠滴华峰莲。刷羽天门过，潜鳞海窟眠。未饶元白辈，争购百金传。,3
Song,句昌泰,题新繁句氏盘溪 其一,黄尘没车毂，平地得林丘。花木风光早，陂池烟雨秋。不弹长剑铗，甘赋大刀头。九轨利名痼，逢君应少瘳。,3
Ming,王经,挽张双溪,许国身曾万里还，蜀江尘土暗重关。凄凉墓木今成拱，落日悲风满故山。,5
Ming,王懋夏,由柘陂入沔,霜初沾袂已堪惊，况是离乡几日程。农话伤禾今夏水，客怀润柳早秋晴。网垂当户残支苇，棹送遥烟小聚萍。愁视田田皆乱叶，旅人意懒误前征。,5
NanBei,任昉,九日侍宴乐游苑诗,帝德峻韶夏，王功书颂平。共贯沿五胜，浊道迈三英。我皇抚归运，时乘信告成。一唱华钟石，再抚被丝笙。黄草归雒木，梯山荐玉荣。时来浊河变，瑞起温洛清。物色动宸眷，民豫降皇情。,1
WeiJin,王珣,其二 歌烈宗孝武皇帝,天鉴有晋，钦哉烈宗。同规文考，玄默允龚。威而不猛，约而能通。神钲一震，九域来同。道积淮海，雅颂自东。气陶淳露，化协时雍。,0
Qing,王文诰,神步山登青云塔周览鉴海之胜次明倪公尚忠石刻韵 其一,碧鉴弯环注上流，凤林苍翠满城头。两峰左右收沧海，一柱西南峙广州。云路未遥偏锁塔，神山得步便登楼。当年经始需民力，遗筑今知有远谋。,6
Ming,尹璿,和洪启进游崆峒岩,岁杪寻若杜若洲，崆峒岩畔紫烟浮。杯传柏叶香生煖，石滴泉花意自幽。苔藓濛濛晴似雨，云霞冉冉夏疑秋。华鸱白鹿还堪拟，勾漏黄龙人望收。览胜不妨风落帽，登山岂惮雪侵裘。使君问俗凭清假，折柬招携喜共游。,5
Qing,王苏,重阳后十日晚过大伾山 其一,杰阁风声响海潮，不胜寒处近层霄。云邀暮色归山寺，虹挟秋光落野桥。仄径无人支卧柏，清泉终古浸单椒。自怜蒲柳凋零易，济胜常扶瘦沈腰。,6
Tang,李端,江上逢司空曙（一作岳阳逢司空文明，得关中书。）,共尔髫年故，相逢万里馀。新春两行泪，故国一封书。夏口帆初落，涔阳雁正疏。唯当执杯酒，暂食汉江鱼。,2
Qing,方登峄,老枪来,老枪来，江边滚滚飞尘埃。七月维秋，鬻彼马牛。马牛泽泽，易我布帛。大车是将，爰集于疆。来莫入城，俟天子命以行。天子曰都，远人适馆饩以糈。高颧眢目卷髭须，狐冠草履游中衢。观者鼓掌相轩渠，岁以为期兮日月徂。归去，归去，豢尔牛马驹。,6
Qing,尹鑴,和权思诚韵（二首。） 其一,有友来篇翰，铿然发古音。鸿飞初集泽，鹤警独鸣阴。月岳参天峻，杨溪伏地深。相思无可赠，勖尔岁寒心。,6
Yuan,吴正卿,山村书事,青山历历水粼粼，望眼空明诗料新。雅背日妍初过雨，马蹄风软不惊尘。馔无肉味知城远，邻有书声爱俗淳。明日江头重问渡，野人笑我是知津。,4
Tang,上官仪,假作田家诗,有意嫌千石，无心羡九卿。且悦丘园好，何论冠盖生。,2
NanBei,孙康,团扇铭,有圆者扇，诞此秀仪。晞露散霾，拟日定规。朗姿玉畅，惠风时披。,1
Yuan,王楷,绛雪亭,春去好花都落尽，也怜秋见海棠开。日斜烂醉红云底，莫把银灯照石台。,4
Yuan,方回,其二,诗必城之外，胡为不出城。渐逢人少处，初听水流声。异卉栀香酽，纤梢笋粉明。是中亦堪隐，浪出误平生。,4
Ming,戈镐,其二,去买沔阳船，挂帆上秋水。别路折垂杨，歌声断肠起。,5
WeiJin,徐干,赠五官中郎将诗,贻尔新诗。,0
Qing,王曾翼,巴里坤,伊吾五月如当暑，才度南山凛若秋。雪岭千年常冰玉，炎天一雨即披裘。薪蔬珍贵来偏远，城郭恢宏户未稠。昔日战场今郡县，循良应拜富民侯。,6
Song,方逢辰,挽有宋周府君袁夫人,孩提均识爱其亲，未有君家最睦姻。逊畔以全诸父义，在原此岂妇人仁。一门邹鲁斯文地，三世羲皇太古人。朱紫满门直馀事，九京可作百其身。,3
Ming,王尚綗,再入华山,松径烟萝涧水深，金风独上华山岑。真源欲问来时路，满地桃花何处寻。,5
Yuan,李元圭,梁溪春暮寄范德原,三月梁溪上，徘徊忆故人。客留山馆雨，花落野桥春。愧我无儿子，怜君有老亲。何时相对榻，重与话酸辛。,4
WeiJin,曹毗,正朝诗,灵春散初泽，棼煴青阳舒。佳袍忽已故，今载奄复初。软节畅宇宙，和风被八区。,0
Yuan,汪德钧,赠别程仲本舅,亭皋天地秋，乱叶随风委。南窗见修竹，翠色正相倚。幽怀忽不惬，独念寡俦侣。岂无同心亲，所恨不同里。良晨接清欢，辞义出心髓。峨峨孤桐意，未奏已盈耳。相逢幸未晚，结好昉于此。别绪倏已纷，重来定何许。岁晏霜雪多，君子慎趋履。古道谅不谖，相期在终始。,4
Yuan,吴子庄,其二,杖藜日日看芝山，山下溪云共往还。昨夜小溪新水涨，钓船流向寺前湾。,4
WeiJin,陆机,棹歌行,迟迟暮春日，天气柔且嘉。元吉降初巳，濯秽游黄河。龙舟浮鹢首，羽旗垂藻葩。乘风宣飞景，逍遥戏中波。名讴激清唱，榜人纵棹歌。投纶沈洪川，飞缴入紫霞。,0
Ming,王留,长安秋草篇①,春光一夜到皇都，细草茸茸茁九衢。绿作酒茵花底布，青为舞席树边铺。才发园林又篱落，已遍郊墟及城郭。微寒微煖日融融，不雨不晴烟漠漠。别有轻风拂面来，似教著意一时栽。初生墙角那输柳，渐长阶前不辨苔。初生渐长春无赖，颜色虽同异根蒂。已效虞兮号美人，还随郑氏名书带。从他曲径与平堤，百里春城一望齐。衬将乳燕呢喃舌，染向名驹蹀躞蹄。长长短短纷如许，何处冶游无笑语。醉时枕藉任王孙，斗处追寻怜士女。水边林下偶潜窥，正在名园逐队嬉。罗袖低笼藏不见，翠钿轻落隐难知。风来枝叶交相亚，亦有幽花自开谢。根软偏宜蹴鞠场，茎柔不耐鞦韆架。别生一种深宫里，宫树宫云贵相比。内庭尝映小娥裙，驰道曾承至尊履。更有春期暗里潜，和泥印出凤鞋尖。行云祇恐朝将化，多露宁愁夜欲沾。一春将尽封姨恶，草头红日浑如错。已当二月三月馀，渐见桃花李花落。落花无数随泥淖，时过难于草相较。蝶翅初依帘幕间，蛙声偏向池塘闹。长夏犹然好时节，一到凉天有分别。才经秋雨便离披，更入秋风易销折。秋雨秋风打复吹，秋风萧索一庭悲。江州司马衫都湿，金谷姬人发乍披。轻云蔽天寒意动，遂有微霜忍相送。泥深张径昼无人，水落谢池宵不梦。道傍篱下总葳蕤，欲直还欹力不支。恍类名花初睡后，祇疑弱柳乍眠时。如绵似雪苔相衬，半死全枯有谁认。飒飒无缘入纤手，萧萧祇合随衰鬓。背霜几种人留得，憔悴无过迟顷刻。腐时不若化流萤，死后可怜同促织。纷纷傍岸复临流，客到寒郊不肯留。拾翠已忘前度乐，踏青谁记昔时游。远目何堪立高垄，但有枯荄目前壅。青处难寻学士湖，白边错认明妃冢。此时豪华游猎客，蹂躏何曾少怜惜。犬鹰空说有精神，狐兔自然无窟宅。莫怪山童不管取，天心摧折人无主。鸟从雪下啄还悲，犊过霜前啮尤苦。北风射人寒益峭，漫向空原恋残照。斧斤但许给山樵，烟火只堪供野烧。独有天涯作羁旅，几回欲削还延伫。忍教落叶无栖泊，任取飞蓬多伴侣。也知人世自无情，此草虽枯旋复荣。待得春风吹到处，丛丛重向日边生。,5
Tang,元阳子,其十九,三人义合同为宗，常饮日月照其中。已过三花金再液，九转须终岁月功。,2
Ming,王元俸,其二十,生涯心事已蹉跎，敢向明时叩角歌。游客寂寥缄远恨，故园零落泣沧波。晴云古木月初上，残角山城晚更多。旧里若为归去好，破斋残径闭烟萝。,5
Tang,王毂,其三,瑶台绛节游皆遍，异果奇花香扑面。松窗梦觉却神清，残月林前三两片。,2
Yuan,李简,登岳,三峰突兀与天齐，天门未到劳攀跻。层层石磴出林杪，萦回百折青云梯。盘石暂憩舒清眺，涧壑风来号万窍。水声俄在树梢头，疑有于菟天外啸。向晓才登日观峰，手披云雾开鸿濛。火轮欲上海波赤，金霞翻动苍龙宫。黄河一线几千里，吴越山川真地底。为数齐州九点青，更将伏槛窥东溟。李白不遇安期生，安得羽翼飞蓬瀛。,4
Ming,王怿,班媫妤,自失倾城宠，花颜落旧红。霜飞金屋冷，月照锦帷空。侍寝昭阳日，休辞玉辇同。当知长信妾，团扇泣秋风。,5
Yuan,元淮,端阳新月,五月初三后，天衢夜不扃。遥看一痕月，搯破楚天青。,4
WeiJin,卞兰,座右铭,重阶连栋，必浊汝真。金宝满堂，将乱汝神。厚味来殃，艳色危身。来高反坠，务厚更贫。闭情塞欲，老氏所珍。周庙之铭，仲尼是遵。审慎汝口，戒无失人。从容顺时，和光同尘。无谓冥漠，人不汝闻。无谓幽冥，处独若群。不为福先，不与祸邻。守玄执素，无乱大伦。常若临深，终始惟纯。,0
Ming,王鸣雷,元旦访离公不值,无由拜兰若，犹阻说年新。师去不离寺，客来还傍晨。鸟翻花树雪，门掩竹斋春。童子何须问，东林这几人。,5
Ming,释大生,初夏访赵凡夫,岩扉皆掩绿，客至不知迎。习静小成坐，翻经微有声。竹阴如水净，山气学人清。莫谓吾多事，因难负尔名。,5
Qing,王岱,永州道中示易无画,松影碧摇摇，无风亦自涛。寒花随涧落，细路入峰高。云动低依客，烟深远唱樵。岳青九面外，此地足诛茅。,6
Song,元绛,泗洲岭,万里一朱幡，崎岖度岭关。路盘云雨际，人在斗牛间。,3
Yuan,任原,渔樵兴,临水事网罟，入山劳斧斤。日夕给妻子，温饱复何云。自惭故乡别，羁离馀几春。井邑翳桑梓，江湖霭烟氛。期君旧山业，时读招隐文。未能脱戎服，徒尔劳空言。,4
Ming,方瑜,最高台同幼海诸公,城上层台控百蛮，清秋樽俎得相攀。两江形势疑无地，何处登临别有山。铜柱影含烟雾里，昆崙功奏笑谈间。丈夫意气高如许，畅饮何妨半日閒。,5
Yuan,李鹏,三尺水剑歌,龙侯手持三尺水，清晨访我古狱里。直愁云气感星辰，满目寒光素涛起。玄冰凝结摇空青，芙蓉白日生精莹。为君拂拭开宝匣，炯若积雪涵疏星。起看天地云冥冥，谁其麾叱走六丁。为击风雨驱雷霆，荡涤氛䘲万国宁。上头铭字侯所作，辞严义正发炳灵。怜君少年负才气，每能仗义讨不庭。侧身北望空驰情。君不见燕丹宿昔得荆轲，樽前击筑扬悲歌。咸阳西入犯狼虎，白虹贯日横秋河。英雄事去一朝异，奈此古来忧愤多。忧愤多，向谁语，我有高怀亘千古。黄金不用买功名，失势因之虎为鼠。呜呼腰间宝铁弃如土，为尔更歌公莫舞。,4
WeiJin,贺循,赋得夹池修竹诗,绿竹影参差，葳蕤带曲池。逢秋叶不落，经寒色讵移。来风韵晚径，集凤动春枝。所欣高蹈客，未待伶伦吹。,0
Ming,方文,水崖哭明圃子留,少小能文气似兰，里人谁不信弹冠。只因丧乱身当废，纵使沉埋性所安。故国有怀唯涕泪，新诗无字不悲酸。漫劳铁匣藏枯井，此日流传血已丹。,5
Qing,方孝标,楼暄,邻园远岫列平原，争带晴光拥荜门。镇日窗凝春气满，小楼人重夕阳温。吟声金石高能出，世面风霜静者尊。知是天心怜范叔，绨袍尽典不须论。,6
WeiJin,卞兰,赞述太子赋（并上赋表）,伏惟太子研精典籍，留意篇章，览照幽微，才不世出，禀聪睿之绝性，体明达之殊风，慈孝发于自然，仁恕洽于无外。是以武夫怀恩，文士归德。窃见所作典论，及诸赋颂，逸句烂然，沈思泉涌，华藻云浮，听之忘味，奉读无倦。正使圣人复存，犹称善不暇，所不能间也。昔舜以蒸蒸显其德，周旦不骄成其名，岂因南面之尊以发称，假鼎足之盛以取誉哉？夫至尊至贵，能令人畏，不能令人誉，故桀不能变龙逢之心，纣不能易三仁之意，怀近服远，非德无施。今太子博纳多容，海渟岳峙，学无常师，惟德所在；恩无所私，唯德所亲；观士察人，秋毛无失。望色则知其情，览始则达其终，遏伪辨于未言，绝谗巧于未形。其所以包罗殊类，鉴观成败，德生于性，明出自然。太子所行，晏然休著，皆群下所常吟咏，诚不复须臣赞扬懿美，褒称盛行，然后令夜光之璧显于金匮，隋侯之珠彰于韫椟者也。今相钟繇、大理王朗，海内英儒，国家柱臣，博物多识，通洽君子，年耆德茂，所更多矣。若游海者难与论水，睹前世者不可为言，然咸归太子巍巍之美，叙述清风，言之有永，听者欣欣，忘日之夕。流景耀于无穷，布芳阴于四远，璧若麟龙发足，群兽追踪；鸾凤举翼，众鸟随风。小臣区区，嘉乐无已。窃怡绵绵之属，忘愚戆之言，谨触冒上赋一篇，以摅狂狷之思。超古人之遐迹，崇先圣之弘基。耽八素之秘奥，遵二仪于大猷。正往昔之常弊，定当世之旧仪。禀休和之上性，应五百之运期。著典宪之高论，作叙欢之丽诗。越文章之常检，扬不学之妙辞。蹈布衣之所难，阐善道而广之。道无深而不测，术无细而不敷。论古贤以叹息，觌懿德以欢娱。历精思于训籍，忽日移而忘劬。虽明略而无上，犹博纳以自扶。宾故老以劝俗，讽六经以崇儒。嘉通人之达节，笑俗士之守株。匿天威之严厉，扬恺悌之和舒。惟凡百之咏德，感恩惠之有馀。信清风之休著，非臣下之敢虚。乃作颂曰：明明太子，既睿且聪。博闻强记，圣思无双。猗猗左右，如虎如龙。八俊在侧，旁无谀凶。富不忘施，尊而益恭。研精书籍，留思异同。建计立议，廓然发蒙。天下延颈，歌颂德音。闻之于古，见之于今。深不可测，高不可寻。创法万载，垂此休风。,0
Song,王之望,坐中赠朱尉庆长,君尉襄阳日，吾方首善游。素交微半面，青顾乃双眸。有喜一樽共，相期三径幽。溪山许分老，为我缮菟裘。,3
Qing,文廷式,立冬日过洞庭湖泊岳州,积涨冬不涸，逆风船自行。地形疑虎踞，火力与龙争。百粤通云峤，三吴接水程。楼船堪习战，何用凿昆明。,6
Song,王鼎,又题,风落桂枝惊鹤去，水流山果向人来。,3
Yuan,何景福,东安即事,春来日日醉琼螺，嗟叹流光去掷梭。过雨落花三月暮，东风啼鸟五更多。文章官样千机锦，落魄仙人一足靴。世态升平应有象，小儿争戏午桥坡。,4
Yuan,甘虚庭,赠罗浮山,吾闻罗浮山中人，绿樽及尽梅花魂。花间骑鲸度海门，吟诗小住江南村。诗中有时得相见，雪中何年同白战。一朝文运天门开，布衣飞上黄金台。姮娥却忌君年少，未许青云致身早。须眉半染燕山秋，万里归来风格老。我家大白清海湄，与君邂逅荷花溪。大椿庭前酌美酒，长松石上看残棋。浩歌白云动，长啸青云飞。篝灯便共谈秋雨，唤起英雄语千古。古来将相皆神仙，刘侯诸葛青云士。我愿君今重努力，天上风云生羽翼。万花立马看游龙，锦袍露染天香湿。功名得意早归来，携手三山弄明月。,4
Ming,卞季良,次原卿韵,时序新正半，茅茨一院深。夕烟横断岸，残雪映疏林。生意庭前草，遗音床上琴。幽怀殊寂寞，且问肯来寻。,5
Tang,僧若虚,乐仙（一作真）观,乐氏骑龙上碧天，东吴遗宅尚依然。悟来大道无多事，真后丹元不值钱。老树夜风虫咬叶，古垣春雨藓生砖。松倾鹤死桑田变，华表归乡未有年。,2
Ming,史可法,六安署病中感怀,待理犹烦苦抱疴，公馀侧枕柰如何。民饥由己嗟艰食，兵悍逢人欲弄戈。抚字无能先布德，催科宁忍复为苛。白云交瘁燕山下，国手谁怜妙剂多。,5
NanBei,王容,大堤女,宝髻耀明珰，香罗鸣玉佩。大堤诸女儿，一一皆春态。入花花不见，穿柳柳阴碎。东风拂面来，由来亦相爱。,1
WeiJin,孙绰,其四 刘元真（元真中州人，竺道潜师之）,索索虚衿，翳翳闲冲。谁其体之？在我刘公。谈能雕饰，照足开矇。怀抱之内，豁尔每融。,0
Song,王时彦,题梅山云悦楼,一生活计一身闲，日与白云相往还。五百年间知此味，华山去后到梅山。,3
Tang,王纬,喜陆侍御破石埭草寇东峰亭赋诗,蜂虿聚吴州，推贤奉圣忧。忠诚资上策，仁勇佐前筹。草木成鹅鹳，戈鋋复斗牛。戎车一战后，残垒五兵收。野静山戎险，江平水面流。更怜羁旅客，从此罢葵丘。,2
Qing,王又曾,镜,岂必青金铸，晶莹一魄圆。有心常浑浑，无物亦悬悬。水月观身法，风尘养晦年。何知鉴臧否，君自有媸妍。,6
Yuan,岳榆,浣花馆,二月风柔雨霁初，芳塘流水碧珊瑚。欲维画舫丝犹弱，稍扑湘帘絮已无。微影扬波惊鲤队，新阴分色映鹅雏。调筝莫按《阳关》曲，时到藏鸦兴未孤。,4
Yuan,王懋德,舟次陵州,独坐浑如面壁禅，更无馀事恼心天。舟中唯载烹茶具，囊内犹存买酒钱。秋水经霜鱼自乐，晓林留月鹊堪怜。人生何必东山卧，老我烟霞屋数椽。,4
NanBei,何逊,秋夕仰赠从兄寘南诗,阶蕙渐翻叶，池莲稍罢花。高树北风响，空庭秋月华。寸心怀是夜，寂寂漏方赊。抚弦乏欢娱，临觞独叹嗟。凄怆户凉入，徘徊檐影斜。无为淹戚里，见就还田家。,1
Song,王奇,通天岩,松罗石室中，清雅胜支公。地静无尘到，天高有穴通。,3
Song,蜀僧,仙坛,万叠峰峦耸太清，麻姑曾此会方平。一从宴罢归何处，宝殿瑶台空月明。,3
Ming,王微,别窗下蕉,窗外重重碧，雨馀密密栽。似知明日别，不展寸心开。,5
Yuan,李文,林泉读书图,深林飒飒无人到，却是秋风落叶声。抛卷出门聊倚杖，且看山下白云生。,4
Yuan,宋讷,其二,故里初归整顿中，草堂欲学浣花翁。芳樽酒熟浓浮蚁，老眼诗成远送鸿。晚节半篱黄菊露，秋声一榻碧梧风。于今只有樵山在，暮景何妨事事同。,4
Yuan,王艮,和敬仲韵,忆子曾陪翠辇过，朔风海子起层波。上方授衣黑貂鼠，太官进膳金头鹅。此日此时甘放旷，某山某水且婆娑。但愿年丰饱吃饭，击壤细和尧民歌。,4
Qing,释元端,书斋偶咏,榻寄閒窗下，相携话昔游。烹茶成雅集，开卷足清修。宿雨花生润，微风鸟自讴。留将残照影，静拂素丝幽。,6
WeiJin,王赞,侍皇太子祖道楚淮南二王诗,于明圣晋，仰统天绪。易以明险，简以识阻。研彼群虑，俾侯授土。郁郁二王，祗承皇命。睹离鉴亲，观礼知盛。皇储降会，延于公姓。瞻彼行役，并甜同林。分涂殊轨，靡不回心。,0
Ming,王庭,蜘蛛,岂有当门惧，仍来比屋居。牵丝恒罢织，结网不为渔。近暖萦烟密，零寒著雨虚。殷勤亦生计，朝夕尔何如。,5
Yuan,王义山,宿安仁县市,安仁斗来大，地窄瞰官途。吏散晚衙早，人稀夜市无。山多田占少，涧曲水来迂。犹道茅包锦，县官来索租。,4
NanBei,沈约,君子行,良御惑燕楚，妙察乱渑淄。堤倾由漏壤，垣隙自危基。嚣途或妄践，党议勿轻持。,1
NanBei,姚翻,有期不至诗,黄昏信使断，衔怨心凄凄。回灯向下榻，转面暗中啼。,1
Yuan,贝琼,其七 梦谢亭①,相传谢康乐，曾寄杜明师。此客今为土，何人更解诗。人空黄叶堕，岁久绿苔滋。日暮高亭坐，悠然动我思。,4
Qing,王炜,宫词,宫漏沉沉缓箭流，行云不下殿西头。平明试卷珠帘看，阵阵飞红入御沟。,6
Qing,文静玉,其四,赋罢游仙赋梦华，青山曲处玉钩斜。空馀禾黍迷春燕，无复棠梨散暮鸦。鹦鹉楼台非故国，凤凰宫阙又谁家。更怜竺国双经匣，开落冬青一树花。,6
Tang,王浚,送贺秘监归会稽诗,业盛王公秩，名高绛老年。遗荣谢圭组，得志学神仙。去国风为驭，还乡海作田。何当曳凫舄，万里更朝天。,2
Yuan,李昌辰,挽赵秋晓,诸老之中骨相奇，天胡遽使哲人萎。每怀钓月池边落，尚忆编茅亭下诗。隔面树云劳我梦，伤心薤露为君悲。典型已矣嗟何及，肠断天寒日暮时。,4
Song,王无咎,劝岩师酒,腊去东风渐破春，凭轩怅望倍凝神。鸟鸣晓霁声音乐，物被阳和气候新。佳景牵怀吟稍遍，芳杯到手举宜频。灵均空诧离骚好，憔悴终为独醒人。,3
Yuan,李好古,六么序,表诉那弦中语。出落着指下功。胜檀槽慢掇轻拢。则见他正色端容。道貌仙丰。莫不是汉相如作客临邛。也待要动文君曲奏求凰凤。不由咱不引起情浓。你听这清风明月琴三弄。端的个金徽汹涌。玉轸玲珑。,4
Song,方逢振,挽谏坡居士,谏议村中一布衾，幽潜两事最堪称。瘗骸鬼结来生草，削发僧然后夜灯。螭篆凄凉嗟老钝，薤章鸣咽动亲朋。羡公有子能如此，多少英雄叫不应。,3
Song,王鲸,句,时辟西湖作胜游，使君元是济川舟。,3
Qing,王源,呈习斋先生 其一,离迷禾黍向南村，惭愧担簦五柳门。十载低颜随燕雀，半生孤眼横乾坤。先生有道青云上，今日从游皂帽尊。虞夏高歌人未老，无边风雨正黄昏。,6
Yuan,布哈特穆尔,西湖竹枝词,湖上春归人未归，桃红柳绿黄莺飞。桃花落时多结子，杨花落处秪沾衣。,4
Ming,叶一清,遣兴,颇怪逢迎懒，经旬不出溪。草堂一夜雨，新涨忽平堤。翠筱吟风细，青霞压树低。沧洲意不浅，独坐领凫鹥。,5
Song,丘葵,颜（原脱，据汲本补）北城有约看梅徘徊花下,千林共摇落，老树独蜿蜒。玉立无人处，黄昏欲雪天。临风情脉脉，倚竹静娟娟。身世寒香里，相看意已仙。,3
Ming,王佑,小孤山,彭蠡东来一片山，双崖屹立水云间。乾坤开辟遗孤柱，江汉朝宗会此关。春雨鱼龙随变化，秋空猿狖怯跻攀。今来古往俱陈迹，惟有潮头到复还。,5
Ming,永瑛,漫兴,何处堪消日，虚斋水竹边。钩帘飞白鹭，洗砚落红莲。书卷聊云尔，箪瓢每晏然。客来无杂话，茗饮只谈禅。,5
Ming,卞季良,题阳谷小楼,晚步访君家，谈清日易斜。风蝉移树杪，巢燕傍檐牙。川霁云容敛，山高秋气多。自惭常役役，未得此相过。,5
Song,方士繇,崇安分水道中,溪流清浅路横斜，日暮牛羊自识家。梅叶阴阴桃李尽，春光已到白桐花。,3
WeiJin,杜育,金谷诗,既而慨而，感此离析。,0
Yuan,王逢,乙丑秋书,腰痛非干米，眵昏渐废书。静知天运密，老与堠程疏。绿吉黄甘外，红鲜白小初。儿归共贫乐，容易岁云除。,4
Song,王巩,挽苏黄门子由 其一,忆昔持风宪，防微意独深。一时经国虑，千载爱君心。坤道存终始，乾纲正古今。当时人物尽，惆怅独知音。,3
NanBei,袁奭,从驾游山诗,天游响仙跸，春望动神衷。涧水含初溜，山花发早丛。玉舆明淑景，珠旗转瑞风。平原与上路，佳气远葱葱。,1
Song,王祜,南阳酂诗,置酒向南宫，分明将将雄。指踪为第一，大国赏元戎。似续惟人杰，危忘尽狗功。贤哉垂俭德，千古仰清风。,3
Tang,任翻,哭友人,逢著南州史，江边哭问君。送终时有雪，归葬处无云。官库惟留剑，邻僧共结坟。儿孙未成立，谁与集遗文。,2
WeiJin,荀组,七哀诗,辙兮辙兮，何其寂蔑。,0
Yuan,王实甫,鹊踏枝,衲袄子绣搀绒。兔鹘碾玉玲珑。一个个跃马扬鞭。插箭弯弓。他每那祖宗是斑斓的大虫。料想俺将门下无犬迹狐踪。,4
Ming,方国骅,泥鱼,暮酒愁蔬蔌，傒童忆钓竿。河鱼子夜泼，秋雨五更寒。岁稔江湖晏，村幽薮网安。香莼分得好，珍重报加餐。,5
Ming,王鸣雷,广陵留别友人,衰颜顾盻即平生，况复悠悠行客情。瓜步晚云愁独雁，邗沟寒雨暗双旌。深秋读易闻流水，落日看碑对古城。惆怅一尊向谁尽，故人相别易沾缨。,5
WeiJin,僧道安,答习凿齿嘲,猛虎当道食，不觉蚊虻来。,0
Song,王随,施之常字子恒鲁人赠乘氏伯今进封临濮侯赞,懿彼施常，学深儒雅。鲁国上贤，孔堂达者。迹晦名彰，德高言寡。侯封是邦，昭锡纯嘏。,3
Yuan,王钝,神光寺,山上祗园小市廛，最奇城郭绕林泉。天开图画三千界，海劫桑田几万年。老观云嵓留虎卧，定光雷石起龙眠。独怜有发僧何异，无计来参面壁禅。,4
Song,方士繇,丹崖,丹崖石气凝高秋，碧溪上引天河流。金堂石室不可到，玉棺莓苔生古愁。仙人昔乘紫云去，白马摇鞭在何处。茫茫尘世那得知，幔亭空记当年事。君不见茂林松柏已萧疏，乾鱼犹祭同亭祠。,3
Tang,僧鸿渐,奉送日本国使空海上人橘秀才朝献后却还,禅居一海间，乡路祖州东。到国宣周礼，朝天得僧风。山冥鱼梵远，日正蜃楼空。人至非徐福，何由寄信通。,2
Yuan,自悦,续兰亭会补任城吕系诗,崇阿抚神秘，微风扇和淳。灵雨既云沐，品汇区以陈。兰苕擢中沚，葩萼媚芳辰。散怀得真契，引觞答熙春。,4
Tang,李华,其七,秦灭汉帝兴，南山有遗老。危冠揖万乘，幸得厌征讨。当君逐鹿时，臣等已枯槁。宁知市朝变，但觉林泉好。高卧三十年，相看成四皓。帝言翁甚善，见顾何不早。咸称太子仁，重义亦尊道。侧闻骊姬事，申生不自保。暂出商山云，朅来趋洒扫。东宫成羽翼，楚舞伤怀抱。后代无其人，戾园满秋草。,2
Qing,王志翰,读常理斋老伯爱吟草及殉节录谨赋一律,骂贼当年气至刚，儒臣风节比颜张。清新诗句留寰宇，皎洁忠心达庙堂。昔岭愁云空漠漠，浣溪清韵自汤汤。英灵应是归天阙，祠仰昭忠俎豆香。,6
NanBei,萧纪,咏鹊,欲避新枝滑，还向故巢飞。今朝听声喜，家信必应归。,1
Tang,王贞白,从军行,从军朔方久，未省用干戈。秪以恩信及，自然戎虏和。边声动白草，烧色入枯河。每度因看猎，令人勇气多。,2
NanBei,吴均,其三 采莲曲,锦带杂花钿，罗衣垂绿川。问子今何去，出采江南莲。辽西三千里，欲寄无因缘。愿君早旋返，及此荷花鲜。,1
NanBei,王锡,细言应令诗,冥冥蔼蔼。离朱不辨其实。步蜗角而三伏。经针孔而千日。,1
Tang,王希明,其二 北方七宿,牛，六星近在河岸头。头上虽然有两角，腹下从来欠一脚。牛下九黑是天田，田下三三九坎连。牛上直建三河鼓，鼓上三星号织女。左旗右旗各九星，河鼓两畔右边明。更有四黄名天桴，河鼓直下如连珠，罗堰三乌牛东居。渐台四星似口形，辇道东足连五丁。辇道渐台在何许，欲得见时近织女。,2
Qing,方大猷,卖花声,矮屋盖新芽。墙短台高。庄家四五便相招。篱下黄花霜后叶，秋色堪描。堤外吼声骄。万里风涛。千钧苦担有人挑。且读南华经一卷，真个逍遥。,6
Yuan,李源道,次韵送虞伯生使蜀降香,城南尺五去天低，回首彤楼十二梯。六月岷山犹有雪，三春云栈迥无泥。浣花溪上看秧马，芳草渡头闻竹鸡。见说草堂遗构在，公馀须到锦城西。,4
Song,王雱,度关山,万马度关山，关山三尺雪。马尽雪亦乾，沙飞石更裂。归来三五骑，旌旗映雪灭。不见去时人，空流碛中血。,3
NanBei,萧道成,塞客吟,宝纬紊宗。神经越序。德晦河晋。力宣江楚。云雷兆壮。天山繇武。直发指河关。凝精越汉渚。秋风起。塞草衰。雕鸿思。边马悲。平原千里顾。但见转蓬飞。星严海净。月彻河明。清辉映幕。素液凝庭。金笳夜厉。羽轊晨征。斡晴潭而怅泗。枻松洲而悼情。兰涵风而泻艳。菊笼泉而散英。曲绕首燕之叹。吹轸绝越之声。欷园琴之孤弄。想庭藿之馀馨。青关望断。白日西斜。恬源靓雾。垄首晖霞。戒旋鹢。跃还波。情绵绵而方远。思袅袅而遂多。粤击秦中之筑。因为塞上之歌。歌曰：朝发兮江泉。日夕兮陵山。惊飙兮瀄汨。淮流兮潺湲。胡埃兮云聚。楚旆兮星悬。愁墉兮思宇。恻怆兮何言。定环中之逸鉴。审雕陵之迷泉。悟樊笼之或累。怅遐心以栖玄。,1
Yuan,李致远,醋葫芦,我恰才困腾腾盹睡着。牢门外谁唱叫。听多时认的语声高。为甚两三番把兄弟厮定搅。多敢是小冤家来到。告兄弟休得怕勤劳。,4
Ming,于谦,因观王金陵效白乐天何处难忘酒之作，喜其切近人情，乃亦效颦，非敢追踪前人，不过遣兴而已二首 其一,何处难忘酒，隆冬客异乡。门前风凛凛，天外雪茫茫。候馆人烟少，前途道路长。此时无一盏，安得解愁肠。,5
Qing,王德纯,赠龙泉张上人,多年老衲却魔关，历尽红尘事事删。静坐蒲团忘昼夜，深参旨偈得清閒。万缘空去心如水，三乘觉来身似仙。偶近上方闻说法，雨花点醒石头顽。,6
Yuan,杜氏妇,北行诗,北行幼女别乡闾，一似昭君远嫁胡。默默一身离故国，区区千里逐征夫。慵拈箫管吹羌曲，懒系罗裙舞鹧鸪。多少眼前悲泣事，不堪花柳旧江都。,4
Qing,王廷绍,戏联,司中呼小马；堂上坐长麟。,6
Song,跨犊者,句,有酒便尝烹笋蕨，无花聊自赏桑麻。,3
Yuan,王浍,赠段十,相识风尘下，斯文伯仲间。骑驴逢圣日，扪虱对秋山。忠信偏成拙，支离最得閒。秦川贵公子，早计适荆蛮。,4
Tang,李适,奉和春日幸望春宫应制,玉辇金舆天上来，花园四望锦屏开。轻丝半拂朱门柳，细缬全披画阁梅。舞蝶飞行飘御席，歌莺度曲绕仙杯。圣词今日光辉满，汉主秋风莫道才。,2
NanBei,褚玠,风里蝉赋,有秋风之来庭，于高柳之鸣蝉。或孤吟而暂断，乍乱响而还连。垂玄緌而嘶定，避黄雀而声迁。愁人兮易惊，静听兮伤情。听蝉兮靡倦，更相和兮风生。终不校树兮寂寞，方复饮露兮光荣。,1
Qing,释巨赞,白下张仙搓月牙山远眺一律，梅根山樵赵叔冶和之，凡十八叠，搜奇集胜，为吾门生色不少，爰亦勉和一章,偶学赵州露爪牙，洞庭波送桂江涯。倚虹风月随人领，满室诗书属自家。静里阿谁论党籍？闲来犹事灌山花。春深帘重侵浓绿，客至惟斟一味茶。,6
Qing,丁之翘,喜迁莺 归来,归期初卜。正岸柳噪蝉，篱门映竹。石只一拳，天惟尺五，放著两间茅屋。人有渊明堪学，书有漆园堪读。倚杖处、纵就荒三径，犹存松菊。幽独。算往事，蕉鹿华胥，任雨翻云覆。一瓣好香，数瓯佳茗，占尽此生清福。索把上林词赋，改作閒情题目。从此后，但树边黄卷，溪边黄犊。,6
Tang,岑参,汉川山行呈成少尹,西蜀方携手，南宫忆比肩。平生犹不浅，羁旅转相怜。山店云迎客，江村犬吠船。秋来取一醉，须待月光眠。,2
Qing,方正澍,东崦,溪转忽无际，水与遥天合。平芜绿断处，落日红相接。危亭碧石阑，高低众峰集。岩下秋果落，坐看猿争拾。忆昔此夜行，林凋无留叶。白沙湖上路，红镫岭头塔。举杖叩院门，幽响空山答。,6
Ming,叶泰,泛舟昆明池,一曲瑶琴碧海头，野人生计满汀洲。归来幸有扬雄宅，老去宁无彭泽舟。流水高山应我待，阳春白雪竟谁讴。汉家带砺多豪杰，李广当年错觅侯。,5
Qing,方朝,大江吟,大江曲，山树秋，天寒日暮，野鸟啁啾，中流激荡风浏浏。北兼汉沔，东下扬州，沧波浩瀚谁能收？江上何所有，芙蓉北渚，葭菼中洲。江中何所有，鲸鱼鼓浪，天吴嬉游。娥媚雪消春水涨，瞿唐巴峡猿啼幽。奔涛瞬息千里泻，雷霆惮赫日月愁。思欲一济无方舟，美人旌旆云外浮。乍去乍来不我求，青鸟欲语意夷犹。天路险阻怀灵修，白日西驰不我留，长歌徙倚增离忧。,6
Ming,王野,舟泊毗陵驿待友不至,毗陵流水自溅溅，荒草城西独泊舡。乱马嘶残官舍日，群鸦啼散女墙烟。抱关小吏秋鸣柝，卖酒妖姬夜数钱。度尽疏钟君不到，空留片月向人悬。,5
Song,史文卿,其二,桂枝风动小山幽，雨过陂池水漫流。拟作楚骚吟未了，一行新雁数声秋。,3
NanBei,刘孝威,斗鸡篇,丹鸡翠翼张，妒敌复专场。翅中含芥粉，距外耀金芒。气逾上党烈，名贵下鞲良。祭桥愁魏后，食蹠忌齐王。愿赐淮南药，一使云间翔。,1
Ming,木泾,其二,异鸟娇花不奈愁，湘帘初卷月沉钩。人间三月无红叶，却放桃花逐水流。,5
Yuan,何正,月,宴罢瑶台出禁迟，玉轮飞上已多时。一天星斗光芒后，万里银河影渐移。素女夜寒初倦舞，嫦娥秋老正含悲。黄沙碛里凉如水，人在青楼有所思。,4
Tang,王湾,晚夏马嵬（一作升）卿叔池亭即事寄京都一二知己,忝职畿甸淹，滥陪时俊后。才轻策疲劣，势薄常驱走。牵役劳风尘，秉心在岩薮。宗贤开别业，形胜代希偶。竹绕清渭滨，泉流白渠口。逡巡期赏会，挥忽变星斗。逮此乘务闲，因而访幽叟。入来殊景物，行复洗纷垢。林静秋色多，潭深月光厚。盛香莲近拆，新味瓜初剖。滞拙怀隐沦，书之寄良友。,2
Yuan,吕思诚,松风书院,夕阳林树欲栖鸦，偶到东山处士家。松子岭高岚气润，幽轩开碧落松花。,4
Ming,方太古,其二,兰桡回白鸟，青草破塘湾。醉怯新罗薄，春山带雨看。,5
Ming,左桢,叶榆道中暮春即事,花满官途过眼斑，乘幽策马费跻攀。古今野寺藏云树，南北边关壮海山。蜃作水楼时出没，龙吟春雨日潺湲。晚来潋艳开天际，一半斜阳鸳浦间。,5
Ming,尹明翼,幽居,颇怪逢迎懒，幽居胜茂陵。窗前题佛偈，床上点丹经。细草随阶绿，微风入座清。倦来眠正稳，林鸟莫多鸣。,5
Qing,丁锡庚,其三,名阳古寺远峰藏，金碧楼台望渺茫。山意正同人意静，数声清磬出禅房。,6
Song,待考,铭旌,军民揾泪持杯送；无福登消好帅君。,3
Qing,王炜,和吴岩子师湖上咏,柳色六桥迷，晴云万山吐。燕带落花飞，莺随歌管度。倚树听提壶，疏泉成瀑布。小阁遇春阴，松声尝似雨。,6
Qing,于右任,游三阳寺,载酒三阳寺，寻碑兴倍增。民穷先废学，庙破竟无僧。造像搜频得，浮图倦未登。归途书所见，哀雁过高陵。,6
NanBei,王金珠,其四,紫茎垂玉露，绿叶落金樱。著锦如言重，衣罗始觉轻。,1
Yuan,方凤,呈皋羽,依依莲社客，斗酒共相酬。臭味语中得，荣名杯上浮。世情馀百变，吾道合千秋。肯信张平子，穷居但四愁。,4
Yuan,江汉,题破窗风雨图,君有客兮青云衣，佩玉玦兮光陆离。爰处兮爰居，左琴剑兮右图书。客心兮孔廑，声吾伊兮夜达晨。轻富贵兮浮云，保厥美兮天真。山房兮寥落，秋清兮气薄。天冥冥兮云漠漠，雨潇潇兮风夜作。心耿耿兮不寐，嗟斯时兮落魄。滴晓露兮寒窗，纷遑遑兮求索。彼薄夫兮贪婪，唯声色兮是耽。文绣兮膏梁，荪芷兮怀惭。秋兰兮青青，我所思兮古人。雪案兮寒檠，甘与君兮相亲。,4
Tang,李华,其二,玄黄与丹青，五气之正色。圣人端其源，上下皆有则。齐侯好紫衣，魏帝妇人饰。女奴厌金翠，倾海未满臆。何忍严子陵，羊裘死荆棘。,2
WeiJin,石崇,赠欧阳建诗,文藻譬春华，飘飖若鸿飞。,0
Song,王镐,其九,山色两间供步障，松阴半亩当邮亭。,3
Ming,王惠,神应港,江水奔投海，湍沙障作堤。萦纡盘数里，迢递接双溪。港窄波还漫，潮平岸始低。鲛人频揭水，蕃舶每胶泥。宋将威何赫，王师力并齐。辇沙劳畚锸，堰水跃鲸鲵。既辟俄云合，将通又复迷。海神驱万族，飓母驾群犀。别港开如堑，征帆径若溪。庙坛初建设，祭物盛提携。不独便舟旅，更兼喜旄倪。当时神显应，此日客分题。烂漫离杯劝，娇腾驻马嘶。不堪情缱绻，回首暮云西。,5
Tang,李峤,立春日侍宴内殿出剪䌽花应制,早闻年欲至，剪䌽学芳辰。缀绿奇能似，裁红巧逼真。花从箧里发，叶向手中春。不与时光竞，何名天上人。,2
Qing,王紫绶,送李霖九时由凤翔少参谪汉中,纱笼诗句壁曾留，满目苍凉感旧游。函谷主人关令尹，扶风属吏汉诸侯。莲花云黑三秦雨，栈道霜红万木秋。梦里不知君去远，更随明月到梁州。,6
Ming,文益渐,其二,潜潜泪洒雨凄凄，万里南荒去梦迷。人不疑时吾有信，少年豪气与山齐。,5
Yuan,王仲文,醉中天,大孩儿幼小习弓马。武艺上颇熟滑。可便凛凛身材七尺八。宜攒带堪披挂。王翛然云：便着这小厮去也无伤。正旦唱：这小的儿力气又不加。则合向冷斋中閒话。从来个看书人怎任兵甲。,4
Tang,王棨,边城晓角,十年抛故国，五夜在边城。月照沙千里，风吹角一声。清音飘远戍，残韵落荒营。背雪征鸿报，眠霜老鹤惊。李陵应下泪，蔡琰岂胜情。直是吴儿听，乡关梦不成。,2
Qing,丁立诚,米业公所联,近者悦，远者来，莫以斗筲自限；志同方，道同术，须知稼穑维艰。,6
Ming,亢思谦,秋日晚行玉河堤,积雨欣新霁，浮尘寂若沈。凉风侵碧草，斜日满疏林。水静涵空色，人閒惬素心。悠然异城市，疑是故山岑。,5
Song,王溥,句 其一,两制职官三十客，自怜荣耀老莱衣。,3
Yuan,汪炎昶,冬夜闻雷,人事正难料，天时仍可猜。仲冬连日雨，中夜数声雷。穷谷无薪卖，深村有虎来。疲民饥馑极，逃徙哭声哀。,4
Ming,方氏,杂诗,营巢燕，双双飞，天设雌雄事久期。雌兮得雄愿已足，雄兮将雌胡不知。,5
Qing,王豸来,贺新凉 宋荔棠观察移寓李氏园亭招饯赋谢,朱户蟏蛸卷。醉秋光、柳颦花褪，烟驱云遣。一水盈盈开宝靥，露冷莲房低泫。薰小篆、兰香浴茧。金粉周遮帘幕隐，画廊偏、风响蒹葭浅。濠濮想，今宵展。燕台胜地随人显。好风流、药垆茗碗，酒旗诗扁。凉月纷纭萝带系，遥听柴门村犬。挥别泪、离觞醉免。空负沦涟池馆静，伴园丁、洒扫无从典。西窗烛，他时剪。,6
NanBei,殷淡,其六 永至乐（皇帝入庙北门奏。）,皇朝鬯矣，孝容以昭。銮华羽迾，拂汉涵滈。申申嘉夜，翊翊休朝。行金景送，步玉风韶。师承祀则，肃对禋祧。,1
Ming,王一麟,游万春寺,啸震空山嗽白醪，祇园春暖聚时髦。青攒万竹喧天籁，绿绕长江隔世嚣。燕雀争飞新殿耸，雨花乱坠古台高。登临一觉浮名梦，谢却鸡虫半日劳。,5
Qing,尤侗,舟中连雨,漏天何日了，高卧尺篷孤。但听水呜咽，不知山有无。春心黏柳絮，客梦冷菰蒲。却羡溪边叟，纶竿入画图。,6
Qing,方楘如,得蒋三湘帆札,直似家书到，欢持抵万金。七年生别梦，千里故人心。绛帐思畴昔，青袍叹陆沈。头颅如我辈，惭负寝门深。,6
Ming,叶小鸾,早春红于折梅花至偶成（红于，侍儿名）,迟迟帘影映清宵，日照池塘冻欲消。公主梅花先傅额，美人杨柳未垂腰。纱窗绣冷留馀线，绮阁香浓绕画绡。试问待儿芳草色，阶前曾长翠云条？,5
Tang,朱延,再登河阳城怀古,客游倦旅思，憩驾陟崇墉。元凯标奇迹，安仁擅美踪。远近浊河流，出没青山峰。伫想空不极，怀古怅无从。,2
Ming,释大瑸,别馥庵,偶裂尘网出，因为汗漫游。爱兹山水县，与子成淹留。朝看白云起，暮听江水流。有时还策杖，临壑复登丘。茅屋多真意，动息无所求。心期既历落，顾此忘百忧。好风西南来，羽翰生素秋。临岐一挥手，意气淩沧洲。君还坐岩壑，幸无生怨尤。,5
Ming,方孟式,旅况,离群千里暮，朝看晓露斜。摇摇烟树渺，细细苍云遮。月冷偏依草，昼暖不逢花。山白寒灯寂，并州去辙遐。今宵闺梦远，乡绪乱啼鸦。,5
Tang,于鹄,题服柏先生,服柏不飞鍊，闲眠闭草堂。有泉唯盥漱，留火为焚香。新雨闲门静，孤松满院凉。仍闻枕中术，曾授汉淮王。,2
Ming,王巽,正月八日诣草堂不遇舟中录记,鼓枻溪头动晓行，衣裳润浥露华清。东风移帆浪花起，幽鸟避人霜羽轻。片玉峰寒松倚秀，草堂春早柳含情。山人领鹤之何处，惆怅归来雨满城。,5
NanBei,萧晔,奉和太子秋晚诗,副君乘暇景，临秋坐北宫。杏梁照初月，莲池引夕风。清晖洞藻井，流香入绮栊。鹊声时徙树，萤光乍灭空。凉氛散簟席，露色变林丛。,1
Song,王操,题水心寺壁①,分飞南渡春风晚，却返家林旧业空。无限离情似杨柳，万条垂向楚江东。,3
Song,方樗,次吴良贵雪中归韵,匆匆策马出林扉，不及江头揽别衣。霜鹗横秋终可望，雪舟乘夜稍须归。移家未比穷郊具，解带宁怜瘦沈围。耄矣吾翁惭菽水，绕枝乌鹊暮相依。,3
Yuan,王结,其六,老我縳尘缨，山林渺遐想。羡君市有庄，取鱼兼熊掌。,4
Tang,元稹,咏廿四气诗 小满四月中,小满气全时，如何靡草衰。田家私黍稷，方伯问蚕丝。杏麦修镰钐，錋𦬔竖棘篱。向来看苦菜，独秀也何为？,2
Yuan,无名氏,雁字,故国霜前省旧游，夕阳影里见银钩。都将塞北千年恨，写破江南万里秋。一画如真横远汉，数行带草落平洲。传书莫到秦淮上，明月芦花客正愁。,4
Song,王济源,和叠山先生韵,希武何意出山中，心事当年汉卧龙。行止但凭天作主，别离初不泪沾胸。定知晚菊能存节，未必寒松肯受封。大义昭明千载事，前程尽更好从容。,3
NanBei,毛处约,雉子斑,春物始芳菲，春雉正相追。涧响连朝雊，花光带锦衣。窜迹时移影，惊媒或乱飞。能使如皋路，相逢巧笑归。,1
Tang,王仁裕,荆南席上咏胡琴妓二首（一作奉使荆南高从诲筵上听弹胡琴） 其一,红妆齐抱紫檀槽，一抹朱弦四十条。湘水淩波惭鼓瑟，秦楼明月罢吹箫。寒敲白玉声偏婉，暖逼黄莺语自娇。丹禁旧臣来侧耳，骨清神爽似闻韶。,2
Song,方仲谋,南峰亭,水色山光照曲阑，芳春时节称游观。莺花不为少年惜，尊俎莫辞终日欢。香逐好风来席上，景随佳句落毫端。人间胜事今犹古，谁识相并四者难。,3
Yuan,李齐贤,哭尚德洪宰相瀹,邂逅俄成别，惊呼已隔生。临书怀善诱，对酒忆真情。泪溢大同水，名悬平壤城。应教吠天喙，永愧首丘诚。,4
NanBei,陈昭,聘齐经孟尝君墓诗,薛城观旧迹，征马屡徘徊。盛德今何在，唯馀长夜台。苍茫空垄路，憔悴古松栽。悲随白杨起，泪想雍门来。泉户无关走，鸡鸣谁为开。,1
Yuan,辛钧,遗直轩诗,一家兄弟两诗仙，同在蛮邦岂偶然。今日开轩见遗像，当时美政亦相联。,4
Qing,王孙蔚,与友人山中夜坐,偶然缘水岸，落日见幽栖。野暮烟藏寺，山空月过溪。结篱松磴下，借树草堂低。明早如无事，披云更杖藜。,6
Yuan,吴琳,题鹿田西寺壁,为从吏隐招提宿，相望城中隔几尘。云暗雨来疑是晚，山深寒在不知春。锄松得石添幽径，接竹通泉隔近邻。此去又寻三洞约，初平应怪我来频。,4
Song,王观,莫恼翁,谷垂乾穗豆垂角，雨足年登不胜乐。乌巾紫领银须长，白酒满杯翁自酌。翁醉不知秋色凉，儿捋翁须孙撼床。莫恼翁，翁年已高万事慵。,3
Ming,尹斗寿,先志堂。次韵①,断麓临平楚，高堂占一区。稻香秋入户，月色夜明湖。身世无何境，乾坤是处壶。地偏心更远，无意入通衢。,5
Song,王逵,冲虚宫,修炼曾君些，传闻固异常。坛留皂筴树，人去白云乡。龟得胎中息，神藏肘后方。辽东鹤未返，华表夜苍苍。,3
WeiJin,无名氏,无题,吴王好剑客，百姓多疮瘢。楚王好细腰，宫中多饿死。,0
Song,王樵,茧室铭,生前投躯，以虞不备。殁后寄魄，以备不虞。,3
Ming,王褒,其四,御冬当旨蓄，应得治芳园。挂壁藏新种，培泥拥宿根。萍齑怜凤炙，玉糁诧熊蹯。拟作冰壶传，雄才独讨论。,5
Qing,王龙光,其十八 挛手,搦管挥戈事事工，鞭云指日笑谈中。直教握定擎天手，暂作旁观两袖笼。,6
Ming,占城使臣,题葵花,花于木槿浑相似，叶比芙蓉只一般。五尺阑干遮不尽，独留一半与人看。,5
Yuan,凝香儿,采菱曲,伽南楫兮文梓舟，泛波光兮远夷犹。波摇兮舟不定，扬余袂兮金风竞。棹歌起兮纤手挥，青角脱兮水潆洄。归去来兮乐更谁？,4
Yuan,李道纯,其二,一切有为法，般般尽是尘。穷通诸物理，放下此心身。随处安禅定，趋时乐至真。每将周易髓，警拔世间人。,4
Qing,王苏,其三,贵主还乡赤凤来，泾阳陈破送轻雷。龙公龙女俱行乐，不见传书柳秀才。,6
NanBei,沈约,昭君辞,朝发披香殿，夕济汾阴河。于兹怀九逝，自此敛双蛾。沾妆疑湛露，绕臆状流波。日见奔沙起，稍觉转蓬多。胡风犯肌骨，非直伤绮罗。衔涕试南望，关山郁嵯峨。始作阳春曲，终成苦寒歌。惟有三五夜，明月暂经过。,1
Tang,李子卿,作乐崇德赋（以王者顺动殷荐趋时为韵）,我皇以合天为德。神化为勋。鄙铭功于彝器。思播德于乐文。由是播大章大夏。表克长克君。美韶者舜。惭濩惟殷。未足方其至美。而且让其乐云。于是俗泰时康。近服远信。声谐六律。事从百顺。乐府爰辟。宫悬始震。树干羽而骈罗。列镛鼓而充牣。八佾之疾徐无失。九成之洪杀克慎。惉懘不生。子谅咸进。洋洋元化。流于筦磬之中。泱泱大风。发于丝竹之韵。观夫崇德之祭也。郊上帝。祀方祗。配祖列位。崇坛奉牺。六代明备。千官肃祇。殷荐咸若。嘉肴孔时。声音上闻。同韶之尽美。戬谷下降。知神之格思。于时曙色初分。祥风微扇。肃肃严配。阴阴嘉荐。声明动于皇天。文物惊于赤县。至矣哉。德不崇无以表金石之娱。乐不作无以表天地之符。乐作而万方草偃。德表而八裔风趋。昔先王之荐也。或中和罔纪。铿锵罔假。徒载考而载击。非大者而远者。孰若奋至圣之光。荐明德之香。陋咸池于尧帝。笑舞象于周王。秦穆之钧天远设。轩皇之广乐空张。圣上犹兢自持。非礼勿动。郑卫斯斥。溺音是恐。客有闻至德之音。知我皇之所以垂拱。,2
Qing,方浚颐,平山堂联,六一清风，更有何人继高躅；二分明月，恰于此处照当头。,6
Song,方千里,南乡子,西北有高楼。淡霭残烟渐渐收。几阵凉风生客袖，飕飕。心逐年华衮衮流。花卉满前头。老懒心情万事休。独倚栏干无一语，回眸。鼓角声中唤起愁。,3
Ming,文彭,王绳武同游长干寺,宝刹长干外，登登紫蔓长。曲池县玉涧，幽径落天香。旭日摇金塔，纤云拥画廊。偶同王子敬，看竹到山房。,5
WeiJin,棘腆,答石崇诗,昔我不造，备尝颠沛。后土倾基，皇天陨盖。少怀蒙昧，长无耿介。遗训莫闻，出入靡赖。如彼泉流，不绝若带。终怀永思，感昔康泰。我舅敷命，于彼徐方。载咏陟岵，言念渭阳。乃溯洪流，泛身馀艎。宵寝晨逝，曷路之长。亦既至止，愿言以写。爰有石侯，作镇东夏。宽以抚戎，从容柔雅。兽啸幽岩，翔风扇起。逸响既振，众听倾耳。恂恂善诱，大揖群士。宗道投意，结心万里。我固其终，人结其始。宗道伊何，英朗特俊。如彼凌高，日以增峻。隰朋有慕，颜生希舜。游志域外，涤除鄙吝。仰止晨风，豫登数仞。我闻有言，居安思危。位极则迁，势至必移。上德无欲，遗道不为。妙识先觉，通梦皇羲。窃睹党奥，钦蹈明规。,0
NanBei,王僧孺,为何库部旧姬拟蘼芜之句诗,出户望兰薰，褰帘正逢君。敛容裁一访，新知讵可间。新人含笑近，故人含泪隐。妾意在寒松，君心逐朝槿。,1
Ming,叶盛,拟题素庵龙头,殿前同日奉丝纶，屈指今过二十春。一管宣毫还好在，龙头不画画麒麟。,5
Song,王从,其二,凉风回远笛，暝色带归舟。,3
Song,王圭,其二,塞长霜草白，天阔夜云愁。影过空江月，声来别枕秋。乡音何处托，客恨几时休。况有冥飞志，无为弋者求。,3
Yuan,狄君厚,尾,跳出那兴废利名场。做一个用舍行藏客。孔子道。危行言逊免害。不得中行而与之。必也狂狷进退乎哉。净旦云了：见如今您晋朝中祸已成胎。少不得惹起场干戈横祸灾。云了：我想这千尺月台。恁时节撇在九霄云外。净云了：我道来。去了这晋朝臣您可索堤备着楚兵来下。,4
Qing,方苞,薄暮自枞阳渡江赴九华,名山如胜友，未见意难忘。即事得馀隙，扁舟下夕阳。閒情恋云水，浪迹暂家乡。身世何终极，空嗟去日长。,6
Song,王仲甫,鹊桥仙,忆得延州，旧曾相见，东城近东下住。被若著意引归家，放十分、以上抬举。小样罗衫，淡红拂过，风流万般做处。怕伊蓦地忆人时，梦中来、不要迷路。,3
Ming,叶元玉,金台送赖公弼之临桂,倒尽江头碧玉卮，醉来旋赋送行诗。苏湖事业归能者，临桂生徒得好师。吾道自知如此重，儒官谁谓果然卑。乡情正与离情合，况值西风九月时。,5
Qing,王以衔,其二,四海朋俦一子由，豪吟风雨凤城秋。文章漫诩蓬池鲙，身世原殊阁道牛。徐邈百杯频中圣，杜陵万卷傲封侯。骑鲸一去凭谁问，萧飒商飙白雪楼。,6
Yuan,至谌,寄虎丘逢上人,短簿祠前客，才华老更成。题诗临剑阁，把酒对江城。雪乳香初泛，冰丝韵转清。空山坐相忆，寒月到窗明。,4
Ming,丘弘,石潭秋月,碧潭渺渺浩无涯，天汉云收月上时。万里乾坤开宝镜，一川波浪浸琉璃。珠帘似捲水晶殿，仙桂浑飘太液池。坐到更深风露冷，数声惊鹊起高枝。,5
Tang,王孝廉,奉敕陪内宴,海国来朝自远方，百年一醉谒天裳。日宫座外何攸见，五色云飞万岁光。,2
Qing,王至甸,种松图陈雪盦属题,雪盦先生今之豪，须眉奇古声价高。一枝铁笔轶斯相，贫老但爱听松涛。清风明月不须买，突兀双龙知几载。自言手种向空山，一醉松阴化云海。虬枝压檐青复青，毛公服松能变形。他年袖石乞篆刻，荷锸还从掘茯苓。,6
WeiJin,郭元祖,其二十 马丹,马丹官晋，与时污隆。事文去献，显没不穷。密网将设，从礼迅风。杳然独上，绝迹玄宫。,0
Ming,方郑作,有感,越客居梁久，为歌尚越声。只缘秋夜苦，长系故乡情。三径黄花暗，孤灯白发明。忧来独凭槛，鸿雁正南征。,5
Ming,王锡命,同明卿访仲佩王孙夜话,谁知帝者裔，别有烟霞姿。问字不载酒，谈经能解颐。楼高仍对竹，山静且临池。清夜但安坐，凉风生露葵。,5
Yuan,耶律夫人,句,挑灯教子哦新句，冷淡生涯乐有馀。,4
Qing,方浚师,扬州平山堂联,自张唐民偕梅宛陵游，斯堂乃因人重；有苏长公和王巨卿作，吾曹毋以诗鸣。,6
Yuan,李文,桐君山,缘江清彻底，秋草迥相连。霜坠枫林脱，泉流石窦穿。布帆风自趁，沙鸟雾争先。龙塔桐君祠，传闻昔已仙。,4
NanBei,何逊,赠族人秣陵兄弟诗（何思澄为秣陵令。）,吾宗昔多士，文雅高缙绅。小子无学术，丁宁困负薪。傍枝实纷乱，领袖寄亲姻。名价齐两许，闺门比三陈。风力咸通迈，艺业并纷纶。元方振高羽，洛令初解巾。自尔典名郡，所在号清淳。齐儿敢为俗，蜀物岂随身。禄俸不妻子，讴吟乃吏民。孰云秽明德，惟在中圣人。若能遗酌我，称首当属仁。仲将本特达，坎壈犹贱贫。方成天下士，岂伊席上珍。外情或简易，内鉴甚人伦。时然临下邑，摘伏信如神。顾余晚脱略，怀抱日湮沦。游宦疲年事，来往厌江滨。十载犹先职，一官乃任真。土牛竟不进，刍狗空重陈。羁旅无俦匹，形影自相亲。萧索高秋暮，砧杵鸣四邻。霏霏入窗雨，漠漠暗床尘。所思不可见，邈若胡与秦。愿子加餐饭，良会在何辰。,1
Ming,丘民,周玄初祈晴诗,阏逢岁之半，白祲白如烟。野人不敢出，封户听雨眠。梦跨苍精龙，六丁相后先。手持五色石，直欲补漏天。刚风忽引去，天门方洞然。忽见一道士，青眉长娟娟。绿章幂紫霞，稽首上帝前。上陈太守辞，下述万姓瘨。稌无一尺苗，潦涵累百廛。阴霓走白日，黑蜧嘘长川。百怪不自閟，三光何由宣。帝怒叱力士，磔裂无留连。即遣东王公，高掣羲和鞭。金鸡恍惊觉，日出搏桑颠。,5
Tang,公乘亿,复河湟赋,左衽之心庶无虞于魏阙。足以谈元。想播洪休。使恩波之不绝。令瑞色以长浮。帐下美人。醉舞胡筵之夜。天边戍客。行歌陇月之秋。况在秦则秦之无策。在汉则汉之莫克。恨旄头而夜夜长悬。怨羽檄而年年不息。爰及我后。混成区域。自然与三代同风。百王作式。若臣者。则何足以论功而赞德。,2
Ming,王氏（衡女）,奉敕太液池观荷,御池清浅石粼粼，满径红蕖映白蘋。水殿风来尘不到，叨陪凤辇荷恩新。,5
Yuan,田禄生,题合浦营①,此地前游仅十春，岂图来镇有今晨。壁间拙字知予否，曾是当年下笔人。,4
Song,方逢辰,被召不赴,万里皇华遣使辀，姓名曾覆御前瓯。燕台礼重金为屋，严濑风高玉作钩。丹凤喜从天上落，白驹须向谷中求。敲门不醒希夷睡，休怪山云著意留。,3
Song,王时彦,题梅坛,梅尉孤忠揭，芳名千古传。官卑奚意隐，心正即神仙。敢谏忧时切，为臣愿主贤。旌阳称令尹，对峙是丹泉。,3
Ming,王士龙,烈妇行,公无渡河，岸南岸北皆风波。夫君胡为急梭梭，沉舟灭项将奈何。于归感君情义多，捐生从君殡山阿，纲常千载山嵯峨。妾心铁石应不磨，毋使涕泪空滂沱。,5
Qing,王芳舆,临江仙 月下看绣毬,不分蔫红茜紫色，金波偏照香浮。天工巧琢在枝头。拥来江上月，抛去素蛾毬。最是黄昏人静后，霓裳一曲清幽。莫题团扇恐悲秋。梨花空怨冷，柳絮总飘愁。,6
Tang,卞震,其四,茶香解睡磨铛煮，山色牵怀著屐登。,2
Tang,李嘉祐,送崔侍御入朝,十年犹执宪，万里独归春。旧国逢芳草，青云见故人。潘郎今发白，陶令本家贫。相送临京口，停桡泪满巾。,2
Tang,方干,送喻坦之下第还江东,文战偶未胜，无令移壮心。风尘辞帝里，舟楫到家林。过楚寒方尽，浮淮月正沈。持杯话来日，不听洞庭砧。,2
NanBei,谢朓,其八 送远曲,北梁辞欢宴，南浦送佳人。方衢控龙马，平路骋朱轮。琼筵妙舞绝，桂席羽觞陈。白云丘陵远，山川时未因。一为清吹激，潺湲伤别巾。,1
Song,王毖,垂虹亭,长桥千步截江洄，虹影随波䌽翠开。谁与上皇传信息，定从此路入蓬莱。,3
Song,王琪,忆江南 柳,江南酒，何处味偏浓。醉卧春风深巷里，晓寻香旆小桥东。竹叶满金钟。檀板醉，人面粉生红。青杏黄梅朱阁上，鲥鱼苦笋玉盘中。酩酊任愁攻。,3
Ming,丁彦,并蒂莲和丁飞涛韵,芦渡流觞向翠微，田田叶上䌽霞飞。昭阳第望须同后，虢国风流却并妃。争似春明寒浸玉，相将浴水露沾衣。思君独有悲歌客，长啸凭栏看落晖。,5
Tang,吕温,蕃中拘留岁馀回至陇石先寄城中亲故,蓬转星霜改，兰陔色养违。穷泉百死别，绝域再生归。镜数成丝发，囊收抆血衣。酬恩有何力，秖弃一毛微。,2
Tang,朱放,游石涧寺,闻道幽深石涧寺，不逢流水亦难知。莫道山僧无伴侣，猕猴长在古松枝。,2
Tang,邢允中,洗钵潭,潭水澄初地，长为洗钵供。已能降虎豹，不问揽鱼龙。溅沫溪莎碧，疏流石濑重。此中清净理，继迹有禅宗。,2
WeiJin,曹髦,四言诗,䓇䓇东伐，悠悠远征。泛舟万艘，屯卫千营。,0
Qing,王紫仙,金陵妙相庵联,燹前楼阁未成灰，只剩得半折磬，一卷经，五更钟，六月凉风，三冬积雪；雨后园林无限好，最爱是百本蕉，千条柳，万竿竹，数声啼鸟，几寸游鱼。,6
Tang,王希明,丹元子步天歌 其一 北方七宿,斗，六星其状似北斗。魁上建星三相对，天弁建上三三九。斗下圆安十四星，虽然名鳖贯索形。天鸡建背双黑星，天籥柄前八黄精，狗国四方鸡下生。天渊十星鳖东边，更有两狗斗魁前。农家丈人狗下眠，天渊十黄狗色玄。,2
Yuan,周棐,登崇德州城有感,溪上孤城百雉馀，城门犹自护储胥。灞陵空宿将军骑，范叔应随使者车。鸡犬萧条兵过后，渔樵散漫市休初。老年触事多成感，閒向芭蕉叶上书。,4
Ming,丁鹤年,春日海村三首 其一,地僻嚣尘远，人稀习俗淳。花时恒独往，随意蹋晴春。斑竹过头杖，乌纱折角巾。萧然多古意，何愧葛天民。,5
Qing,王之敬,浮云篇①,村西一水东，叶落因秋风。秋风日以厉，落叶忽成空。人寿非金石，行与草木同。草木发有时，人寿不可期。徒有千岁虑，何不培厥基。荷耜耕火田，田深草离离。折腰劳手足，一一芟去之。还将禾与黍，努力重扶持。非不念辛苦，所业良在兹。善哉庞公言，不遗身以危。,6
Ming,包衡,携馌云厂酌俞羡长王叔治赵文度得钟字,此夜疏灯共，居然惬素悰。客怀宽纵酒，茶灶冷添松。隔水鸣鱼棹，空林接梵钟。醉看残月落，凉露湿芙蓉。,5
Yuan,李仲南,夜夜曲,玉窗结怨歌幽独，弦绝鸾胶几时续。铜龙漏促春夜长，冷雨酸风乱心曲。閒薰翠被郁金香，拂拭绣枕屏山绿。飞飞乳燕归复迟，寂寞流苏帐前烛。,4
Tang,丘为,辛四卧病舟中群公招登慈和寺,柳色扁舟带水阴，闻君卧疾引登临。凭高始见三吴势，望远因知四海心。山僧午后清禅洽，群木晴初绿霭深。云外翩翩飞鸟尽，令人宛自动归吟。,2
Ming,王延陵,洪光寺同昆仑山人,洪光高阁杳林端，缭绕双过锦绣鞍。晓日乍开仙阙曙，春云犹弄上方寒。窗中猿堕青天影，树里人行赤玉栏。已分息机甘晏寂，长安风雾任漫漫。,5
Ming,尹明翼,白鹤峰谒苏长公祠,白鹤峰头鹤已飞，周遭松柏自成围。湖光荡漾月初出，山色朦胧烟乍微。放逐孤臣天地大，风流才子古今稀。千年仰止祠前路，不尽人间吊落晖。,5
Ming,丘弘,琴冈霁色,琴冈云敛雨初收，景物清嘉拟十洲。山色晴分春色好，花光红映日光浮。傍林楼阁明如画，荫水松篁翠欲流。几度捲帘閒望处，无边诗兴豁吟眸。,5
Yuan,王蒙,钱塘怀古 其一,青山俯碧海，南狩建行都。卫人悲鹤乘，楚国赏羊屠。雌雄不可辨，千载叹城乌。,4
Song,王梦应,醉太平 送人入湘,寒窗月晴。寒梢露明。一痕归影灯青。又分携短亭。衡皋佩云。蒸溪酒春。有谁勤说归程。是峰头雁声。,3
Tang,伍乔,寄落星史虚白处士,白云峰下古溪头，曾与提壶烂熳游。登阁共看彭蠡水，围炉相忆杜陵秋。棋玄不厌通高品，句妙多容隔岁酬。别后相思时一望，暮山空碧水空流。,2
WeiJin,袁宏,酎宴赋,朱帷赫以霞布。,0
Qing,王戬,秋日游白茅寺次少陵韵,天空灵籁发，入耳心逾静。何许微风过，月林摇客影。人生五浊世，为欢苦不永。争如羝触藩，有如瓶堕井。及兹清夜游，无辞烛共秉。佛香一院深，僧梵四山迥。身尚依迦叶，足真践箕颍。禅灯照宵梦，妄念未能屏。金篦开倦眼，慧目陟东岭。他时礼白云，应上最高顶。,6
Song,王从,其四,堕蕊尽教输燕子，嫩寒犹及占梨花。,3
Song,王伯虎,其二,长云千里海边城，两粤今传惠爱声。帝载待咨唐岳牧，郡符还屈漠公卿。天墀面拜恩纶重，江国人瞻昼绣荣。府掾尘埃归未得，乡心先已逐双旌。,3
NanBei,邢邵,三日华林园公宴诗,回銮自乐野，弭盖属瑶池。五丞接光景，七友树风仪。芳春时欲遽，览物惜将移。新萍已冒沼，馀花尚满枝。草滋径芜没，林长山蔽亏。芳筵罗玉俎，激水漾金卮。歌声断以续，舞袖合还离。,1
Song,王初,即夕,风幌凉生白袷衣，星榆才乱绛河低。月明休近相思树，恐有韩凭一处栖。,3
Qing,方正瑗,关西书院落成示诸生,西岐圣人邦，治化隆终古。粤自汉唐来，功利杂尊俎。今兹礼乐备，文明会当午。未免征战馀，习俗尚黩武。青袍少业儒，铁衣多擒虏。岂知陕右地，原为理学薮。读书不讲道，忠信便无主。笥中岁赐金，买得百弓土。筑屋跨山河，聊以蔽风雨。矜式祀二贤，诸生聚三辅。学为圣人徒，方圆就规矩。何人非颜曾，何乡非邹鲁。殊途而同归，狂狷各有取。勿谓岐阳遥，流风动钟鼓。,6
Yuan,王子一,混江龙,山间林下。伴药炉经卷老生涯。眼不见车尘马足。梦不到蚁阵蜂衙。閒来时静扫白云寻瑞草。闷来时自锄明月种梅花。不想去上书北阙。不想去待漏东华。似这等鶤鹏掩翅。都只为狼虎磨牙。怕的是斩身钢剑。愁的是碎脑金瓜。怎学他屈原湘水。怎学他贾谊长沙。情愿做归湖范蠡。情愿做噀酒栾巴。携閒客登山采药。唤村童汲水烹茶。惊战讨。骇征伐。逃尘冗。避纷华。弃富贵。就贫乏。学圣贤洗涤了是非心。共渔樵讲论会兴亡话。羡杀那知祸福塞翁失马。堪笑他问公私晋惠闻蛙。,4
Qing,文斌,挽张百熙联,哲人其萎乎，回忆去年今日，王母赐桃，何期傅说骑箕，屈指刚达七七；夫子何为者，犹记沂水春风，胄子释菜，谁料之推禁火，伤心又届三三。,6
Ming,叶舜臣,洛伽山,驱石连鳌事有不，苍茫天地总轻沤。乘潮夜觉星河覆，破浪时惊日月流。百谷龙蛇归大壑，空王香火属孤洲。邀僧施食龙窥钵，拄杖看云蜃结楼。老蚌戏珠宵出浪，文鲀吹雾昼迷舟。傍通异域应无数，咫尺神山若可游。坐想飞仙乘蹻去，行逢老衲借杯浮。如来若许亲摩顶，愿得诛茅最上头。,5
Ming,王廷陈,赠人,南塘倜傥士，薄宦向西陬。石竹临江映，春云抱峡流。徘徊去国日，浩荡望乡愁。莫厌卑栖地，三巴足壮游。,5
Tang,僧去奢,句,骑䯀春风离汉苑，心悬秋月照吴关。,2
Qing,卞宝第,挽曾国荃联,文正而后，赖有替人，两驻崇麾，恺泽永垂桑梓福；中兴以来，无多宿将，一登旧垒，哀音尚咽鼓鼙声。,6
Qing,方芳佩,雨中看山用方都讲集中韵奉寄,连朝掩扉卧，襟怀殊怏怏。重阴昼亦昏，远色润书幌。忽闻山雨飞，檐溜送清响。开帘得奇观，林木何苍莽。岂徒眼界清，足使神情爽。拥鼻一微吟，挥毫技复痒。横斜字半欹，聊以记幽赏。绝爱群鸦雏，冲烟自来往。,6
Tang,上元夫人,留别,萧郎不顾凤楼人，云涩回车泪脸新。愁想蓬瀛归去路，难窥旧苑碧桃春。,2
NanBei,萧纪,明君词（一作昭君辞。）,塞外无春色，边城有风霜。谁堪览明镜，持许照红妆。,1
Yuan,尹廷高,赠雪涯,遍阅诸瓢尽，如师了悟难。诗无蔬笋气，貌带竹松寒。破衲挐云补，残经带月看。定回崖雪霁，万象只空观。,4
Yuan,岳伯川,小梁州,怕不的痛哭灵堂守志坚。雨泪涟涟。有那等赢奸卖俏俊官员。早聘下金钗钏。带云：你见了呵。唱：还守的几多年。,4
Tang,王諲,花萼楼赋（以花萼楼赋一首并 序为韵）,我唐有国。堑炎海而苑绝漠。封日域而堤流沙。生尧舜而开统。诞文景而承家。于兹百有二十载。开元皇帝御极。居藩符五马之兆。在天岂一龙能加。爱弟则淮南之仙术。名王则临淄之才华。朝有土阶之约。官靡瑶台之奢。饰旧馆而纳景。建飞观而临霞。长公子之自薄。塞主人之相誇。非徒拟花萼之丽。盖取诸棠棣之华。请循其始。仍旧而作。珍林自生。灵池不凿。下池塘之烟雾。植掖垣之花萼。凫鹥翕习而来止。楼台𡾰嵼而相错。雨日而云起澄潭。霁夕而月悬高阁。归梁国于上苑。通代邸于平乐。洞复道而为临幸。矗层城而作垠堮。于是于城之陬。建此飞楼。横逦迤而十丈。上崚嶒而三休。仰接天汉。俯瞰皇州。百廛之所回合。九逵之所夷犹。总万象之多少。极二曜之环周。为栋宇之殊观。实崇高之寡仇。盖术者之不陋。亦帝王之所游。规模制度。去奢维素。方面曲折。匠石所务。浮栏郁律而却偃。飞甍参差而前注。连磴道而内属。曳轩窗之横骛。龙兽抚注而相惊。虹蜺亘薄而齐布。涂椒兰以为馥。衔明月而为炷。榜题仲将之手。颂登文考之赋。六合清朗。天地静谧。明主垂裳。贤臣屈膝。龙舆亲览。珠旗晓出。言羽卫以清帐。敕太史之择日。点翠幕而夹道。列云影而竟术。万国争驰而骈会。千官毕扈而咸秩。宫阙迢遥其若浮。郡国森罗以加一。广宴颁大官之膳。鸿霈宽司寇之律。献春之望。严更罗守。月上南山。灯连北斗。鱼启钥于楼上。龙衔烛于帐口。帝城纵观而驾肩。王宫望瞻而仰首。鼓吹更落。琴笙夜久。清歌齐升而切汉。妙舞连轩而垂手。张广乐以建和。示至乐于偫有。天子偃伯天下。高临穆清。理国以道。与代作程。不纯俭以愆德。不徇奢而害盈。建宫而丰其屋。则遵求旧。作室而节其用。则示閒情。其孝友也。署为花萼之号。其勤人也。则榜以政本之名。何圣人之启意。物与道而相并。秦作阿房。而穷侈靡。汉宫未央。以自尊荣。由是展礼乐。开塾序。太学时荐。列国奉举。择仙郎为清选之官。辟星台为明试之所。顾无智士之知难。而劳能者之虚伫。,2
Ming,王廷陈,在馆即事二首 其一,长日稀朝谒，兼之簿领无。闭门人伴鹤，染翰吏兼儒。风砌翻红药，晴轩映碧梧。虽云栖省署，潇散即蓬壶。,5
WeiJin,殷仲堪,琴赞,五音不彰，孰表大音。至人善寄，畅之雅琴。声由动发，趣以虚乘。,0
Ming,王鼎,送黄门许启衷使安南,交南欲上乞封辞，正值天王嗣位时。使遣近臣谙典礼，袍加极品肃威仪。庭帏䌽拂青云动，浪拍旌摇白日欹。周爰民风勤采纳，回朝应有谏章随。,5
Yuan,成士达,和朴渊瀑布韵,朴渊之水虽逆流，我欲探胜四顾频回头。磐石澄潭泻急湍，千尺素霓横其间。下有嵌宝不测底，应浸坤轴深连柢。龙潜抱宝本此托，琉璃影动雷殷壁。仰见银汉空中悬，知是三清别洞天。却立惆怅复沈吟，辇游往事从谁寻。松衫飕飗日照渊，涧谷馥郁浮祥烟。肃然笙鹤时时过，几人纵赏趋山阿。长歌短歌或作记，竞欲形容尽奇异。喜余生得山水邦，观了好山与长江。乐哉此瀑布，奇欤挺作主。卓尔冠今古，愿及未老春风时，驾言载酒游无期。,4
NanBei,无名氏,读曲歌八十九首 其一,花钗芙蓉髻，双鬓如浮云。春风不知著，好来动罗裙。,1
WeiJin,王彪之,伏牺赞,悠悠皇牺，体寂神澄。无为而化，出道之凝。不知有之，冥感自兴。因应之迹，画象结绳。,0
Yuan,廷埙,题徐良夫耕渔轩,海内黄尘没马深，林间云气护遥岑。萝窗竹峙千竿玉，苔径花明万树金。酒熟山瓢留客醉，茶香石鼎共僧吟。也知风致多清绝，短棹何时一再寻。,4
NanBei,谢超宗,其五 永至乐（皇帝入庙北门奏）,戏繇惟则，姬经式序。九司联事，八方承宇。銮迾静陈，缦乐具举。凝旒若慕，倾璜载伫。振振璇卫，穆穆礼容。载蔼皇步，式敷帝踪。,1
NanBei,裴让之,公馆燕酬南使徐陵诗,嵩山表京邑，钟岭对江津。方域殊风壤，分野各星辰。出境君图事，寻盟我恤邻。有才称竹箭，无用忝丝纶。列乐歌钟响，张旃玉帛陈。皇华徒受命，延誉本无因。韩宣将聘楚，申胥欲去秦。方期饮河朔，翻属卧漳滨。礼酒盈三献，宾筵盛八珍。岁稔鸣铜雀，兵戢坐金人。云来朝起盖，日落晚摧轮。异国犹兄弟，相知无旧新。,1
Yuan,李庭,望月婆罗门引 史尚书生朝,太平有象，老人星、喜照滹阳。前衔曾近文昌。寿乐今年余庆，新到五花堂。看鸡鸣问寝，鳞次称觞。白眉最良。八州督，汉侯王。院院琼林玉树，画戟清香。一椿五桂，更休说、燕山窦十郎。谈麈上，白日羲皇。,4
Song,王介,出知湖州,吴兴太守美如何，太守从来恶祝蛇。生若不为上柱国，死时犹合替阎罗。,3
Tang,牛希济,其二,谢家仙观寄云岑，岩萝拂地成阴。洞房不闭白云深。当时丹灶，一粒化黄金。石壁霞衣犹半挂，松风长似鸣琴。时闻唳鹤起前林。十洲高会，何处许相寻。,2
Ming,史可程,浪淘沙 闺情,茸朵唾芳襟。燕语愔愔。麝烟孤袅暗瑶琴。手弄裙腰双绣带，怪结同心。蝶梦暖香衾。消受而今。一钩纤月踏花阴。不信银河天样阔，比得愁深。,5
Yuan,待考,红巾军旗联,虎贲三千，直抵幽燕之地；龙飞九五，重开大宋之天。,4
Qing,方朝,其二,寒泉泻崇阿，绝壁开古道。暮投渔樵烟，朝拂溪涧藻。征云遘微风，相随越林表。出门闻雁声，客舍非春草。江湖风波轻，梦寐间关杳。苍茫问前途，下视见飞鸟。,6
Qing,王廷绍,门联,马骨崚嶒，吃豆吃麸兼吃草；车声历碌，拉人拉马不拉钱。,6
Qing,方以智,西湖杂兴 其一,露冷芙蓉色不红，孤山无限老梧桐。当时油壁车前路，犹在西陵风雨中。,6
Yuan,岳伯川,正宫端正好,你装裹我二十重。或是三十件。旦云：你置下的合该你穿。正末唱：你道是我置下我死合穿。知他土坑中埋我多深浅。装裹杀也无人见。,4
Ming,丘吉,吕山花圃池亭,锦绣堆中著幔亭，香兰芝草杂春情。黄鹏庭产吹笙沚，金鲫池塘洗砚腥。绿蚁不空银凿落，雕阑长护玉娉婷。何人为倩誇娥力，移得东湖小洞庭。,5
Song,王从,其五,一番风雨催寒食，千里莺花想故园。,3
Yuan,于石,山居 其一,结屋万山顶，柴扉昼懒开。捣茶惊鹤醒，抛果引猿来。笋短和泥掘，松高倚石栽。有时寻胜去，多趁暮钟回。,4
Yuan,尹廷高,严先生祠,貂蝉何足浼，鸿鹄竟高飞。潮退江流急，山深云出迟。草荒耕雨地，苔合钓鱼矶。勋业皆尘土，双台只汉时。,4
Yuan,周霆震,喜康子至,脱或沦锋刃，吾年岂愿馀。及今相见日，是汝有生初。割爱三兄愧，凭危一饭驱。风尘方未已，尚慎母恩劬。,4
Yuan,汪荐雷,贺陈公辅迁居（公辅买屋得新楼甚喜）,大隐何常厌市闾，新迁端为好楼居。坐来叠嶂云生麓，住近双溪客有鱼。二顷可供投辖饮，五车争羡载行书。门前怕有西台使，未许兴公赋《遂初》。,4
Qing,王太岳,送李东木游盘山,李生抱奇不得试，发愤秋风事幽讨。跃马明时障塞闲，看山独走渔阳道。贳酒清晨告我去，苦道田盘水云好。白菊红枫又一时，仙枝可惜人闲老。昨来客堂风雨寒，窅然梦入畿东山。青天夜垂铃磬寂，白雾昼卷林塘宽。醒时茫茫面环堵，尚认细路通孱颜。岂无泰岱峰，亦爱眺溟渤。千里东归道路迟，丹梯又得神灵窟。会上重霄叫九阍，怒牵龙虎施箠挞。李生李生奈汝何，向来哀乐如予多。即令林壑何地无，十年旧梦还蹉跎。借君长剑饮君酒，登高念我重回首。,6
WeiJin,崔琰,其三,吾夕济于郁州。,0
Qing,王昶,别赵上舍易叔,三年别鹤不胜情，又赋分襟百感生。花落湖桥同载酒，春阴官阁坐闻筝。烟波归棹吴淞远，梧竹残宵楚雨清。他日京华相见处，对床欹枕话芜城。,6
Tang,织女,其二,朱阁临清溪，琼宫衔紫房。佳情期在此，只是断人肠。,2
Yuan,李行道,梧叶儿,厅阶下。膝跪着。听贱妾说根苗。赵令史云：你说。你说。正旦唱：狼虎般排着祗从。神鬼般设着六曹。赵令史云：你药杀亲夫。这是十恶大罪哩。正旦唱：若妾身犯下分毫。相公也我情愿吃那杀丈夫的绷扒吊拷。,4
Tang,令狐楚,游晋祠上李逢吉相公,不立晋祠三十年，白头重到一凄然。泉声自昔锵寒玉，草色虽秋耀翠钿。少壮同游宁有数，尊荣再会便无缘。相思临水下双泪，寄入并汾向洛川。,2
Yuan,王嘏,寄倪元镇,赤水丹山隔两尘，麻姑书信莫辞频。久知鸿宝飞腾术，独许青云磊落人。宾戏能消春昼永，茗香聊试石泉新。东风回首毗陵道，重拟携书与卜邻。,4
WeiJin,丁廙,弹棋赋,文石为局，金碧齐精。隆中夷外，致理肌平。卑高得适，既安且贞。棋则象齿，选乎南藩。礼密身重，腹隐头骞。骁悍说敏，不轻不轩。列数二八，取象官军。微章采列，烂焉可观。于是二物既设，主人延宾。粉石雾散，六师列陈。迹行王首，左右相亲。成列告誓，三令五申。事中军政，言含礼文。号令既通，兵棋启路，运若回飙，疾似飞兔。前中却舞，贾其馀怒。风驰火燎，令牟取五。恍哉忽兮，诚足慕也。若夫气竭力残，弱胆怯心，进不及敌，中路为擒。仁而不武，《春秋》所箴，刚优劲勇，忿速轻急。推敌阻隧，我废彼立。君子去是，过犹不及。,0
Ming,卜大顺,邓尉探梅,日斜游倦宿湖干，一望苔枝涌翠峦。午夜月明凉似水，船头独坐不知寒。,5
Song,王直方,玉蕊花,阆苑瑶林春晚芳，仙妃舞困卸霓裳。蠙珠委地隳云佩，尚带天边风露香。,3
NanBei,江总,赠贺左丞萧舍人诗,輶轩通八表，旌节骛三秦。听歌酬敏对，继好伫行人。贺生思沈郁，萧弟学纷纶。共有笔端誉，皆为席上珍。离群徒悄悄，征旅日駪駪。黄河分太史，一曲悲千里。海内平生亲，中朝流寓士。痛哉悯梁祚，于焉三十祀。钟仪絷不归，盛宪非何已。陇头心断绝，尔为参生死。回首望长安，犹如蜀道难。函关分地轴，华岳接天坛。行旃方境逝，去棹舣江干。芦花霜外白，枫叶水前丹。翔鸥方怯冻，落雁不胜弹。辉辉盛王道，时务婴疲老。九流倦耳目，十年变怀抱。何以敦歧路，凄然缀辞藻。江南有桂枝，塞北无萱草。斗酒未为别，垂堂深自保。,1
Song,王景月,采石渡,兴亡怀此渡，贳酒易为醺。数树松青处，千年李白坟。晓山看夜雪，淮甸没江云。牛渚矶边过，惊涛不可闻。,3
Yuan,王丹桂,姹莺娇 本名惜奴娇山居述怀,泉石清幽，好个真游地。香风散、彩云呈瑞。日暖天和，更时有珍禽戏。嘉致。总妆点、山家况味。外景充盈，内景还相契。丹炉畔、虎龙交会。女姹婴娇，频劝我、倾金液。沈醉。但高卧、晴霞影里。,4
Yuan,朱希晦,感秋,时光随过鸟，身世寄蜉蝣。漠漠江云晚，萧萧塞雨秋。杜陵长恋阙，王粲独登楼。故国今戎马，南征尚未休。,4
Tang,王涯,汉苑行,二月春风遍柳条，九天仙乐奏云韶。蓬莱殿后花如锦，紫阁阶前雪未销。,2
Qing,王灏,凤栖梧 潜阳元日,柏酒俄惊新令节。客舍迢遥，望玉京双阙。红旭才临宫漏澈。早梅逗处琼楼雪。咫尺云山千万叠。目断长安，难把雄心灭。欲寄塞鸿鸿影绝。空庭依旧霜天月。,6
NanBei,释慧琳,新安寺释玄运法师诔,世滞悠旷，苦海遐长，欲善修掩，爱网宏张。法灯不曜，慧日霾光，朽宅燔仆，炎火浮扬。二仪构毁，算其有岁，三转廓辽，空劫谁计？从冥讵晓，沦川莫济，接踵既疏，实资命世。日诞明哲，降灵自缘，涵徽蕴器，有表孩年。神机幼彻，凝鉴早宣，犹玉初莹，若珠启泉。疵厌尘浊，超悟玄微，诀舍愚缚，澄剪情违。龆年植节，丱岁从师，承规检敬，肃范仪威。秉躬淳洁，淑慎心行，学辨秘源，问穷理夐。前隐用昭，往疑斯镜，匠佚工倍，思高业盛。爰自中岁，绰奥宏广，轮演法空，云涤日朗。乘衢若夷，拥门似敞，悠悠品类，式是宗仰。右河振闻，左江标秀，声因德宣，称缘道富。提奖询求，悦怿研授，仁厚犹地，志高如岫。辍餐赴嗛，舍纩矜寒，蓄无停日，财以施殚。宁贱傲色，匪贵愉颜，湛兹懿庆，均彼藉兰。教之所洽，晦识斯明，智之所诱，务以心成。接昏茂货，抚迷谅情，凭微请要，莫不咸亨。险路恒远，开引有极，生灭相挥，念念匪息。徂年寡留，西光遽逼，云变岂停，将运净域。呜呼哀哉！体深病苦，虑达四疾，针石医巫，分剂贬失。端情法旅，正想慈律，不舍界勤，誓拯群物。呜呼哀哉！合既终离，假会应谢，同悲素林，寂然中夜。谈人勖善，瞻天俨驾，即彼绀宫，去此尘舍。呜呼哀哉！绝微言于永没，毁舟航于遐澨。挨崇台之严华，芜峻堂之雕丽。舍形有其若遗，迁情灵其何界？资训仰兮眷徒，空血泪兮感逝。呜呼哀哉！,1
Yuan,孟鲠,折花怨,匆匆杯酒又天涯，迟日墙东叫卖花。可惜同生不同死，却随春色去谁家。,4
Song,王梦应,东归,一揖仍为别，他乡复避兵。客随风雨老，春著鼓鼙轻。宇宙关何事，艰危得此生。门前一溪水，几日到江城。,3
Ming,尹顺之,溪上观鱼,樵径无人到，蓬门手自开。庭前骑马去，溪上打鱼来。一雨添春浪，前滩失钓台。桑阴从屡改，终日澹忘回。,5
Ming,王韦,西堂偶兴,曲槛回廊处处通，深深帘幕暗花丛。一春人醉斜阳里，三月莺啼细雨中。柳絮不飞粘草白，樱桃初熟亚枝红。门前若有求逋客，为说西堂梦未终。,5
Song,王平子,题雪猎图,烽火一息三千年，汉家将军画凌烟。胡儿不识征战事，龙沙万里今桑田。丽谯声里梅花角，云暗雪深风色恶。长嘶一骑骢蝉联，狼帽毡裘寒矍铄。鞲鹰走犬登平冈，狂狐剔眼魂飞扬。贯雕落雁真戏剧，高鸟略尽良弓藏。凤鸣居士双眼碧，少年读书勇无敌。但知横行翰墨场，岂料一禽终不获。向来百非今已无，笔端有口聊自娱。故将胸中磊落事，写作人间雪猎图。,3
Qing,僧元璟,题画酬朱雪田,松云杳霭水潺湲，绝似云门深处山。从此把茅吾丧我，懒骑白额到人间。,6
Ming,孔希圣,缺题 其一,昼关常阒寂，暑雨郁霖淫。只雁呼荒塞，群鸦噪暮林。坐中青眼少，镜里白毛侵。故旧音书至，开缄抵万金。,5
WeiJin,戴逵,琴赞,至人托玩，道德宣情。微音虚远，感物悟灵。,0
Ming,王彝,东归有感,路断江淮已足忧，繁华犹自说苏州。万人金甲城头骑，十丈朱旗郡里楼。麋鹿昔游何处草，雁鸿不似去年秋。忍将一掬东归泪，付与娄江入海流。,5
Qing,方履篯,同人宴张宛邻丈于憩园次夕复饮此,夙轸谢知音，羁怀媚幽谷。未知昨景迁，迭使游踪续。栖鸟识歌新，空径闻屐熟。月从海上来，光艳胜秉烛。瞬往即难追，晷移何太促。幸有沽酒人，与之期信宿。美人抚寒柯，揽袖泪盈菊。不惜尺寸心，岂徒眩凡瞩。,6
Qing,尹嘉铨,秋山,西山来爽气，万籁自然秋。树色经霜老，岚光向晚浮。清高偏拔地，苍翠待寻幽。极目遥天净，何时得壮游。,6
Qing,丁廷烺,太原秋日,商飙一夜发，萧瑟振高林。沙漠连关塞，河山巩古今。有书应候雁，无语更听砧。正值莼鲈好，能忘故国心。,6
Qing,方履篯,杨忠悯公空谷流泉琴歌,朱弦乍拂松风鸣，素丝夜泛清商声。枯桐寿世三百载，先生手泽天人惊。君不见在山泉清出山浊，壮气泠泠满空谷。杂耳淫哇未易除，雅操苍凉一何促。先生忠谊贯金石，余蕴兼能达音律。精思梦谒虞帝廷，亲受重华五音节。正乐原宜先正君，庙堂时事方纷纭。青词独煽冰山势，白简能酬玉阙恩。一疏将军误，再疏丞相怒。枷锁风吹彻骨香，刚肠百鍊金难铸。我观先生论制乐，选竹调丝自镌削。首和葭管次和琴，纬以埙篪合以籥。此琴疑即手所裁，铭文小篆书雷回。虬枝蟠跗色坚润，绿髹瑶轸生冰埃。端襟试鼓流泉意，簇吕钟宫皆入细。激越同惊变徵音，绀云紫雪凝天地。摩挲漆字悄三叹，自古龙门伤直干。至人欲为《猗兰操》，浩气空存《广陵散》。姓字今如星斗光，伟哉人琴两不亡。袖笼湘水浸寒月，虚籁空山印碧血。,6
Ming,文肇祉,汪子木园与薛用传施安卿明卿陈子白文会,名园启文会，绕屋树交加。捲幔窥新燕，临池看落花。乐耽长统志，书效子云家。竹里轻烟出，轩前试煮茶。,5
Qing,王铎,鹫峰寺与友苍上人,偶来寻古寺，雨后得余清。漠漠人烟外，泠然一磬鸣。禅床随处厝，秋草就阶平。只恐深山去，白云隔几程。,6
Tang,包贺,其三,苦竹笋抽青橛子，石榴树挂小瓶儿。,2
Qing,王岱,赠汪魏美徐兰生两隐者,西山有灵隐，松桂生岩扉。二老采薇久，十年来市稀。驻颜留黑发，饮憾著麻衣。一倍悲歌发，斜阳恸哭归。,6
Ming,丁应斗,映湖楼,南极光芒耀福州，德星还聚映湖楼。元方接武云仍合，张仲连城孝友周。海遣麻姑供祝献，天教喜雨劝淹留。微生忝续先人好，幸挹清尘又此游。,5
WeiJin,范坚,蜡灯赋,尔乃旋闲房，升玉榻。列华槃，铄凝蜡。浮炷颖其始然，袐闱于是乃阖。旁映文楹，仰晖丹桷。赫如烛龙吐辉，烂若翳阳复旭。,0
WeiJin,曹丕,于明津作诗,遥遥山上亭，皎皎云间星。远望使心怀，游子恋所生。驱车出北门，遥望河阳城。,0
Qing,于茀航,门联,求雨何如掘井好；大人不失赤子心。,6
Song,僧子兰,观棋,拂局尽消时，能因长路迟。点头初得计，格手待无疑。寂默亲遗景，凝神入过思。共藏多少意，不语两相知。,3
Ming,叶汉,吴山人彦先见示游圭峰诗次韵,出郭佳山近，寻幽客意閒。小桥依涧折，仄径倚萝攀。烟绕松林翠，苔侵石洞斑。峰尖危碍日，海阔澹浮山。僧寺白云里，龙宫丹壑间。疏风传午磬，飞瀑洒晴滩。五岛青连黛，双厓绿抹鬟。恣游日将夕，天外鸟初还。,5
Qing,方朝,月下自寒山还至莲花峰下,西阁寒日没，策杖寻松径。归鸟半在巢，山家烟火静。清月流素辉，幽篁生虚听。依然向来路，云影飞无定。欲逐樵人踪，尽识山中胜。行行见柴门，寒潭似清镜。,6
Song,史浩,次韵刘国正立春,百岁今强半，逢春却怕春。趁时三盏酒，转眼一年人。车马繁华地，江湖漫浪身。茅檐拥残雪，清梦到家频。,3
Yuan,孟汉卿,仙吕赏花时,则为你叔嫂从来情性乖。我因此上将伊曾劝解。旦悲科云：你去了。我怎了也。正末唱：你可便省烦恼莫伤怀。你则照管这家私𥚃外带云：别的不打紧。唱：。你是必好觑当小婴孩。,4
Qing,僧元璟,答徐文虎,伟长诗骨玉森森，顾我城南秖树林。入梦几人飞白凤，登台终古吊黄金。尘中岁月愁将老，霞外心期话自深。若得把茅灵谷近，瘦梅花底共清吟。,6
WeiJin,阮籍,其十八,开秋肇凉气，蟋蟀鸣床帷。感物怀殷忧，悄悄令心悲。多言焉所告，繁辞将诉谁！微风吹罗袂，明月耀清晖。晨鸡鸣高树，命驾起旋归。,0
Tang,何仲宣,七夕赋咏成篇,日日思归勤理鬓，朝朝伫望懒调梭。凌风宝扇遥临月，映水仙车远渡河。历历珠星疑拖佩，冉冉云衣似曳罗。通宵道意终无尽，向晓离愁已复多。,2
Yuan,何理问,题宜春台集古,山外青山楼外楼，楚云迢递暮天秋。千年䌽凤鸣高阜，一道长虹锁碧流。举目但知天地阔，凭阑不管古今愁。二仙缥缈成尘迹，我亦飘然思远游。,4
Yuan,周密,梨山泽民庙（唐刺史李频）,甘棠遗爱在，香火俨如新。古木藏云雨，深廊隐鬼神。建州名刺史，唐代老诗人。五百馀年后，犹能泽及民。,4
Qing,毛奇龄,入嵩阳将登嵩岳有作,太室群峰峻，轘辕拾磴长。春云飞马足，愁绝古嵩阳。玉女摇潭水，山花堕石梁。汉皇金匮杳，何处挹瑶浆。,6
Qing,毛莹,柳梢青 题梅花水仙,一样春风。雨般肌雪，香暖酥融。斜挂玉搔，轻笼翠袖，并倚芳容。问谁流盼墙东。恍月上、瑶阶影重。姑射无尘，洛妃有恨，偶尔相逢。,6
Ming,王维桢,小至院内对月简诸同宿,海东满月上金规，风后寒光湛玉墀。出槛新梅浑失影，当阶老鹤淡无姿。宵深霜露侵偏剧，节变星河望欲移。坐待严城楼观晓，拟看云物共登危。,5
Tang,丁仙芝,和荐福寺英公新搆禅堂,上人久弃世，中道自忘筌。寂照出群有，了心清众缘。所以于此地，筑馆开青莲。果药罗砌下，烟虹垂户前。咒中洒甘露，指处流香泉。禅远目无事，体清宵不眠。枳闻庐山法，松入汉阳禅。一枕西山外，虚舟常浩然。,2
WeiJin,李颙,龟赋,质应离象，位定坎居。贱彼朵颐，贲我灵符。浮洛川，见纬书；洞秘赜，通元虚。,0
Tang,李世民,其四,鸣笳临乐馆，眺听欢芳节。急管韵朱弦，清歌凝白雪。彩凤肃来仪，玄鹤纷成列。去兹郑卫声，雅音方可悦。,2
Tang,吕令问,襄华贯洪河赋（以崇岭横断灵渎长注为韵）,太极经始。纯坤倾东。势以岳镇。气以川融。于是灵辟襄华。象开洪濛。横大野以中豁。夹洪河而北崇。尔其沓嶂无际。连波方永。喷激万里。回合千岭。总崤函之气象。压秦晋之封境。山同河润。上腾云雨之祥。水与时清。下倒岩峦之影。若乃骋远望。冯层城。秋爽元气。朝升大明。伟连天之浩汗。壮发地之峥嵘。翠岫屏拥。澄澜砥平。疑白虹饮壑而半隐。似寒云抱塞而初横。及夫俯临迫察。诡丽雄悍。峻势危而不骞。灵源注而常满。积阴腾气。与岚色而相鲜。烁日生霞。连荣光而不断。观其蓄含精秀。孕育风霆。应会昌运。发扬炳灵。茂贤杰于间出。翊邦家而永宁。况乎山积鸿休。川流景福。明徵祥瑞。幽赞化育。此其所以配乾坤。此其所以称岳渎。岂徒玩夫萦带委注。箕开翼张。巍巍峨峨。滔滔汤汤。于天之峻极。赴海之灵长而巳。士有圭窦强学。金门献赋。困陶侃之无津。耻孙宏之不遇。览襟带而增气。追圣贤而遐慕。想刘公之叹。微禹其鱼。感吴子之言。在德为固。义由景行。仰高山而自惭。志切朝宗。与大海而同注。倘馀润之波及。期变化于云路。,2
Qing,方芳佩,西湖打鱼歌,明湖浩渺万顷秋，荻花红蓼萦汀洲。朝霞散彩旭日上，鸣榔棹出千渔舟。招呼齐起布巨网，回旋水面风飕飗。锦鳞泼剌骇欲道，乱抛玉尺惊眠鸥。渔人生小江湖惯，拍天翠浪相沈浮。长笛一声烟际起，笑歌归去笭箵收。云峰不动卧寒碧，浴凫飞鹭还悠悠。,6
NanBei,无名氏,寿阳乐（九曲） 其一,可怜八公山。在寿阳。别后莫相忘。,1
Yuan,丁鹤年,其二,门巷绝轮蹄，春深绿草齐。风光不相负，泉石且幽栖。卷幔通花气，移床避燕泥。时时得佳句，自向竹间题。,4
Song,王璹,秋江鼓楫图,澹澹巢湖云，濯濯金庭树。棠舟荡秋风，古棹复何去。凌虚渺千里，心神浩无际。方当兵气清，睹此深幽趣。为问坐者谁，苍然湿烟雾。,3
Song,王曾,送李文定移镇兖海诗,锦标夺得曾相继，金鼎调时亦荐更。并土儿童君再见，会稽章绂我偏荣。,3
Tang,元稹,咏廿四气诗 大寒十二月中,腊酒自盈樽，金炉兽炭温。大寒宜近火，无事莫开门。冬与春交替，星周月讵存？明朝换新律，梅柳待阳春。,2
Ming,叶夔,其二 春田耕雨,霢霂覃敷土脉和，老农驱犊过前坡。一犁切莫辞勤苦，布谷声中活计多。,5
WeiJin,杨羲,其二,坦夷观天真，去累纵众情。体寂废机驷，崇有则摄生。焉得齐物子，委运任所经。,0
Ming,王翰,挽古心淳上人,饮尽杯中物，西游竟不归。孤坟谁挂剑，老泪独沾衣。夜月疑禅幻，春云想锡飞。东林诗社在，寂寞似君稀。,5
Ming,王跂,京口旅中作,江城月动长潮时，乌鹊惊飞乍著枝。寒截雁书峰影锐，光翻龙穴斗杓垂。惭无风翼资南徙，喜有霜螯伴右持。可爱主人扉板白，深宵酩酊为题诗。,5
NanBei,陈叔宝,其七,大妇爱恒偏，中妇意常坚。小妇独娇笑，新来华烛前。新来诚可惑，为许得新怜。,1
Ming,王三阳,偶憩景德寺,一官淡武水，胜刹望东城。衲老僧初补，澜幽寺转清。禅心追八景，宦况愧三生。独有波罗月，分湖彻底明。,5
Ming,方豪,故国,故国春犹好，晨风送马蹄。四山花气杂，万窦水声齐。旧木莺初出，新菑犊正肥。老翁闲倚杖，白发照清溪。,5
NanBei,王训,诗,且奭匡世功，萧曹佐氓俗。,1
Ming,王建极,其七,片片飞来东复西，倚门东望欲成迷。临风漫作开颜笑，带雨还为半面啼。狂罥游丝萦醉客，巧随流水赚渔㜎。须知欲尽犹堪惜，随处芳丛酒可携。,5
Yuan,王行,寄李鹤瓢士明,山瓢形似鹤，山馆泻琼浆。醉后书符验，常时施药忙。坛横星斗影，帔着海霞光。究彻玄玄理，吹笙谒紫皇。,4
Ming,王野,宿空相庵,所嗟人世浅，托宿佛庵深。试看新生月，何如初发心。藤垂璎珞影，松作海潮音。明旦那能别，幽情已满林。,5
Yuan,贝琼,其二 龙泓洞①,远通罗刈国，近接梵王台。海客然犀入，山人采乳回。林间无日月，地底有风雷。闻道蜿蜒去，寒潮自往来。,4
Qing,方履篯,留别丁二仲乔 其一,结带感殊乡，征帆又夕阳。诗歌中酒意，身手少年场。梅雨留人早，兰云入梦香。始知今桂海，别有古河梁。,6
Song,王初,梅花二首 其一,应为阳春信未传，固将青艳属残年。东君欲待寻佳约，剩寄衣香与粉绵。,3
Tang,江文蔚,句,屈平若遇高堂在，应不怀沙独葬鱼。,2
WeiJin,郭遐叔,赠嵇康诗二首 其二,君子交有义，不必常相从。天地有明理，远近无异同。三仁不齐迹，贵在等贤踪。众鸟群相追，鸷鸟独无双。何必相呴濡，江海自从容。愿各保遐年，有缘复来东。,0
Tang,吴少微,相和歌辞 怨歌行（此诗中有逸句）,城南有怨妇，含怨倚兰丛。自谓二八时，歌舞入汉宫。皇恩弄幸玉堂中。绿陌黄花催夜酒，锦衣罗袂逐春风。建章西宫焕若神，燕赵美女二千人。君王厌德不忘新，况群艳冶纷来陈。是时别君不再见，三十三春长信殿。长信重门昼掩关，清房晓帐幽且闲。绮窗虫网氛尘色，文轩莺对桃李颜。天王贵宫不贮老，浩然泪陨今来还。自怜转晚暮，试逐佳游芳草路。小腰丽女夺人奇，金鞍少年曾不顾。归来谁为夫。请谢西家妇，莫辞先醉解罗襦。,2
Yuan,吴龙翰,嘉禾沈园,景物何其异，虚岩人力成。清池沈鸟影，高树落蝉声。花日楼台丽，香风帘幕轻。我来一吟赏，不惜买杯倾。,4
Ming,丘道光,寒食偕同寅集北山寺,东风榆柳雁飞斜，寒食年年不在家。解道逢僧间半日，莫将僧舍比官衙。,5
Ming,史资教,谒二贤祠,雅志盱衡吊首阳，空山古木栖幽芳。清风拂拂薇苗秀，劲节棱棱鹿骨香。一饿争传千古颂，双魂并慰万年扬。任教世变江河日，不使君臣分义亡。,5
Tang,僧若讷,歌,芽若是铅，去铅万里。芽若非铅，从铅而始。铅为芽母，芽为铅子。既得金花，舍铅不使。,2
Tang,王勃,山居晚眺赠王道士,金坛疏俗宇，玉洞侣仙群。花枝栖晚露，峰叶度晴云。斜照移山影，回沙拥籀文。琴尊方待兴，竹树已迎曛。,2
WeiJin,许翙,其四,驾飙舞神霄，披霞带九日。高皇齐龙轮，遂造九华室。神虎洞琼林，风云合成一。开阖幽门户，灵变玄迹灭。,0
Tang,李幼卿,游烂柯山四首 其一,拂雾理孤策，薄霄眺层岑。迥升烟雾外，豁见天地心。物象不可及，迟回空咏吟。,2
Yuan,王沂,送傅与砺诗,贡玉堂中客，梅花岭外游。儒衣轻结束，祖席且淹留。古昔文为理，诗书自一流。明珠堪结佩，白璧可联钩。飞动摧雷电，微茫犯斗牛。王杨端有体，沈谢本相侔。前辈嗟零落，风骚道阻脩。千人一入少，十度九言休。之子年方盛，诗名孰与俦。芳华红锦段，尘土黑貂裘。狗监无人荐，鸡林有价酬。张骞回汉节，王粲在荆州。凤诏论功早，皋比属望优。番禺秦郡县，泮水鲁公侯。象迹烟中堞，鲸波雨外舟。蕉花迷越徼，柳色记卢沟。诸老皆青眼，横经尚黑头。相思应有寄，清绝变蛮讴。,4
Qing,王站柱,读书台,水绕吾山山绕台，留舒羊茂共徘徊。应刘遮莫夸同调，终逊安乡八斗才。,6
Ming,大方,送李曹公出镇西域用张仪曹韵,麟符虎节宠恩新，满袖天香下玉宸。五夜将星经昴毕，万年皇化被昆仑。紫驼白马蕃人贡，赤黍黄羊汉卒屯。圣主安边恢妙算，都缘保障为斯民。,5
Ming,方九叙,游径山,云里五峰还紫翠，空中一径转微茫。黄花渐报重阳节，白社遥寻古道场。精舍更宜留谢客，元都何必讶刘郎。高僧趺化千秋寺，独有灵鸡冢树苍。,5
Song,王奕,题维扬,半生书剑走闽瓯，三十年前欠此游。赤脚有心尊鲁国，白头无力赋扬州。花明靴巷新番市，草暗城隅旧敌楼。桥上更无何逊迹，梅花明月为谁留。,3
WeiJin,曹植,其二,扶桑之所出，乃在朝阳溪。中心陵苍昊，布叶盖天涯。日出登东干，既夕没西枝。愿得纡阳辔，回日使东驰。,0
Qing,孔毓玑,初铨常山,许国身犹健，亲民计尚疏。忽膺百里命，还证数行书。弦诵从吾好，桑麻奠厥居。惊心呼父母，核实定何如。,6
Qing,王鸣雷,闻屈翁山小除后三日移家住东湖,举世皆归计，惟君问去津。天无三日腊，海有一家春。野水亦照叶，渔夫不应人。东湖鲤鱼好，取奉白头亲。,6
Tang,佚名,□□,愤闷屡纵横，愁深百计生。相思凡几度，慷慨至三更。虏塞饶白刺，戎乡多紫荆。关山尔许远，魂梦若为行。,2
Qing,王家相,晚抵刘智庙,一角斜阳在酒旗，马因长路觉行迟。云光白到天垂处，野色青如雨过时。箫鼓东风人赛社，胭脂北地客留诗。颍川遗迹犹存否，我欲披苔读旧碑。,6
Tang,元淳,寄洛中诸姊,旧国经年别，关河万里思。题诗凭雁翼，望月想蛾眉。白发愁偏觉，归心梦独知。谁堪离乱处，掩泪向南枝。,2
Tang,王绩,山中采药,采药北岩阴，乘兴独幽寻。涧尾泉恒细，山腰溪转深。石横疑路断，云暗觉峰沉。薄暮归来去，松丘横夜琴。,2
Yuan,方回,其五,息担秋云季，扶犁夏欲中。园林初畏日，里巷只雌风。饼粥悭鱐脯，醯盐劣韭葱。藕丝冰水旧，谁识少陵翁。,4
Tang,公乘亿,赋得临江迟来客,江上晚沈沈，烟波一望深。向来殊未至，何处拟相寻。柳结重重眼，萍翻寸寸心。暮山期共眺，寒渚待同临。北去鱼无信，南飞雁绝音。思君不可见，使我独愁吟。,2
Qing,王崇简,姚若侯至感赠,侧身天地岁时迁，岂意重逢北斗边。万里风波双眼内，三年悲喜一灯前。独宜纵酒聊谐俗，何处狂歌可问天。莫向帝城怀往事，五陵松柏半荒烟。,6
Ming,尹昉,挽李芝峰 其一,祥鸾舞千仞，五色烂云天。人物唐虞际，诗声正始前。元非尘世客，还作上清仙。一夕飙轮远，春风若个边。,5
Yuan,王寔,寄倪元镇,每怀云林人，能诗复能画。诗摩靖节垒，画并董元驾。大娘舞剑器，烈士歌唾壶。前朝媚没骨，允矣斯人徒。,4
Yuan,朱升,春雨,厌听阶除滴滴声，霏霏微雨逐风轻。园林艰赏花空好，泥泞难行草自荣。连日浮云长叆叇，今朝红日得开心。余日拟约前川乐，傍柳寻花快此情。,4
Tang,襄阳妓,送武补阙,弄珠滩上欲销魂，独把离怀寄酒尊。无限烟花不留意，忍教芳草怨王孙。,2
Yuan,汪炎昶,六月二十一日大雨数里外旱如故是岁淮浙皆大旱,见说他州旱，孤怀尚惨然。泉浤分脉细，稻垄斸泥坚。墟落才连壤，阴晴若异天。苍茫千里隔，甘泽固应怜。,4
Yuan,林希颜,释耕亭,耒耜休耕后，诗书乐事兼。芸香春满室，灯影夜垂帘。野犊眠幽草，山禽下矮檐。长怜鹿门叟，不似晋陶潜。,4
Yuan,何失,方镜二首 其一,凿地作方池，背带千花草。万磨愈不情，一照一回老。,4
Song,释了慧,春日田园杂兴,平畴水绕径微分，小圃云深景不繁。此处农桑虽是僻，多情莺燕不嫌村。倦眠芳草閒黄犊，静对幽花倒绿尊。见说弓旌方四出，欲更名姓掩衡门。,3
Ming,史谨,游山分得渊明杜甫次韵 其一,吾思陶靖节，宠辱未尝惊。有酒遂斟酌，无心校死生。归来三径在，老去一身轻。回首风尘际，秋光似宦情。,5
Qing,孔祥淑,其三,淖齿乱齐国，君走不知处。端赖王孙贾，讨贼声威著。袒右驱市人，难其在急遽。藉无倚阊训，何能起衣去。虽非纯臣节，罪得就斧锯。大义伸慈母，全国有令誉。,6
WeiJin,杜育,赠挚仲洽诗,之子于归，言秣其驹。矧乃斯人，乃迈乃徂。虽非显甫，饯彼百壶。虽非张仲，将脍河鱼。人亦有言，贵在同音。虽曰翻飞，曾未异林。顾恋同枝，增其慨心。望尔不遐，无金玉音。,0
Tang,尹懋,秋夜陪张丞相赵侍御游灉湖二首 其一,熊轼巴陵地，鹢舟湘水浔。江山与势远，泉石自幽深。杳霭入天壑，冥茫见道心。超然无俗事，清宴有空林。,2
Qing,王鸣盛,清樾馆,竹色如我閒，松风与人语。山霭入空帘，流云自飞去。,6
Ming,王世懋,饶州公署即事,葳蕤锁罢柝声传，粉署沉沉阁篆烟。几树夕阳移榻尽，满庭秋色散衙眠。鸦争熟子时时堕，蛛惜残丝夜夜连。不信成风书狱手，闲来犹藉古人编。,5
NanBei,周弘直,赋得荆轲诗,荆卿欲报燕，衔恩弃百年。市中倾别酒，水上击离弦。匕首光凌日，长虹气烛天。留言与宋意，悲歌非自怜。,1
Song,丁师正,五更枕上,一着非时一局非，山房愁到晓钟时。楠榴枕上平生事，听雨听风听子规。,3
Tang,宋昱,樟亭观涛,涛来势转雄，猎猎驾长风。雷震云霓里，山飞霜雪中。激流起平地，吹涝上侵空。翕辟乾坤异，盈虚日月同。艅艎从陆起，洲浦隔阡通。跳沫喷岩翠，翻波带景红。怒湍初抵北，却浪复归东。寂听堪增勇，晴看自发蒙。伍生传或谬，枚叟说难穷。来信应无已，申威亦匪躬。冲腾如决胜，回合似相攻。委质任平视，谁能涯始终。,2
Yuan,江受益,北极山,奇峰崒嵂出云霄，更比终南太华高。万壑烟霞深有意，向人招隐莫徒劳。,4
Tang,李怀远,凤阁南厅槐树半生死虽遇阳和终呈枯朽托根清禁颇觉非宜感物缘情率尔为咏,庭槐岁月深，半死尚抽心。叶少宁障日，枝疏不碍禽。帷幄谅无取，栋梁非所任。愧在龙楼侧，羞处凤池阴。未能辞雨露，犹得款衣簪。惜悲生意尽，空馀古木吟。,2
Ming,卞季良,病中寄阳谷,穷巷过逢少，孤心寂寞中。病容吾自哂，高义尔谁同。阶面苔生碧，枝头实照红。经时倍相忆，交分自儿童。,5
Ming,友松道人,其三,五点青螺印碧虚，翠微深处有僧居。花开晓嶂幽禽集，雪拥衡门过客疏。偶尔梦随明月去，悠然心共白云舒。归来无限清凉兴，尽付欠伸一枕馀。,5
Yuan,余日强,奉同铁笛相公赋王粲登楼图,建安文章应刘陈，通悦亦有王公孙。长安西行白日匿，汉阳人依刘俊君。汉阳偷安无远略，王孙坐觉荆州窄。英雄固当择所归，作掾终惭座上客。北风萧萧吹素心，北望杳隔荆山岑。魏官牵车出关远，铜华蚀风惊春深。秋来满眼生禾黍，江山重感非吾土。凭轩作赋抑何心，犹是黄初非典午。君不见当时奴视卖履翁，矫矫文举真如龙。,4
WeiJin,孙该,琵琶赋 其一,惟嘉桐之奇生，于丹泽之北垠。下修条以回迥，上纠纷而干云。开黄钟以挺干，表素质于苍春。然后托乎公班，妙意横施。四分六合，广袤应规。回风临乐，刻饰流离，弦则岱谷檿丝，篚贡天府。伯奇执轭，杞妻抽绪。大不过宫，细不过羽。清朗紧劲，绝而不茹。伶人畅鼓焉，景响丰硠。操畅硠骆驿，游乎风飏。抑扬案捻，拰搦摧藏。尔乃叩少宫，骋明光。发下柱，展上腔。仪蔡氏之繁弦，放庄公之倍簧。于是酒酣日晚，改为秦声。壮谅抗忾，土风所生。延年度曲，六弹俱成。绌邪存正，疏密有程。离而不散，满而不盈。沈而不重，浮而不轻。绵驹遗讴，岱宗梁父。淮南广陵，郢中激楚。每至曲终歌阕，乱以众契。上下奔鹜，鹿奔猛厉。波腾雨注，飘飞电逝。舒疾无方。,0
Ming,尹顺之,新成涬溟斋 其一,区画寻常地，安排野老居。三间新制度，四壁旧图书。旋马宁嫌隘，容车不愿馀。栖迟殊惬意，春草满庭除。,5
Tang,王起,律吕相召赋（以声气相叶如响之应为韵）,昔者圣人稽天地之本。达造化之方。将以律而召吕。明自阴而应阳。清浊所资。叶赞之功共有。煦吹无滞。辅成之理更相。所谓以气而导声。以声而宣气。用谐和而感通上下。假䜣合而生成品汇。穷神于短长之象。动必相须。会数于九六之爻。用而不既。当其二仪方辟。万化攸初。以嶰谷厚均之美。审葭灰聚散之馀。气类潜通。若琴瑟之心相感。雄雌既辨。比凤凰之德皆如。亦由顾影而形分。命宫而商应。合君臣际会之理。得夫妇刚柔之称。精诚所致。云龙之感召必同。终始相明。日月之循环可證。若八风顺序。六气和平。等四时之代运。符五位之相生。定寒暑之功。必能成岁。审疾徐之度。亦足和声。故得天理不奸。物情和惬。草木以之而畅遂。乾坤于焉而交接。兵家之否臧未兆。悬以先知。乐府之声音所谐。动能允叶。今也初阳应候。万物思时。念惠风之将入。顾寒谷而奚疑。必使法轩辕之明。方今可也。如或继伶伦之妙。何代无之。于是放志希夷。凝心惚恍。酌动静之理于开阖。达感应之情于影响。今所以赋律吕之事。莫不欲使百王而共仰。,2
Qing,王藻,登缥缈峰歌,我爱具区水，浩渺涵秋空。三万六千顷，顷顷磨青铜。复爱洞庭山，崒嵂摩苍穹。七十有二峰，峰峰削芙蓉。就中缥缈最雄长，如师有帅阶有崇。朅来彳亍到绝顶，湖天空阔开双瞳。群山千百帖水面，飞青舞碧争朝宗。铜官离墨远钩带，五州七邑罗心胸。天风蓬蓬云脚乱，赤日西走江湖东。湖光日色两滉瀁，水晶火齐交冲瀜。平生奇观有如此，坐觉五岳生胸中。吁嗟人生百年本电速，学仙何必非英雄。会当来此巢云松，口吸沆瀣挥烟虹。梦入鳞堂见龙女，金支翠羽光熊熊。江妃献琛鱼媵舞，龙头泻酒珊瑚钟。更登天坛扫落叶，烧丹夜烛层霄红。丹成骨髓化青绿，谒帝竟入金华宫。身骑飞龙弄白日，俯视下界如蠛蠓。乾坤八表恣游戏，历千万世无终穷。君不见唐张硕汉毛公，其寿将与兹山同。,6
Qing,王荔丹,挽梁鸣谦妻联,当年德曜相夫，椎髻布裙，早诺空山偕隐约；此日衮师失母，寒花瘦蝶，尽归郎署悼亡诗。,6
Yuan,僧惟则,其三,平田水语稻花香，半解萝衣受晚凉。景物双清秋正好，乱山云外又斜阳。,4
Qing,王刚,其五,争得黄金为买山，离离荆棘倩谁删。溪声月色无人管，竹杖芒鞋到处闲。,6
Tang,僧契从,偈,烈士锋前少人陪，云雷击鼓剑轮开。谁是大雄师子种，满身锋刃但出来。,2
Ming,王逢,题沈氏别墅,小筑回塘上，春阴水暂寒。柳遮莲叶艇，花碍竹皮冠。生理寻常足，閒心一寸宽。知予厌奔走，绝口不言官。,5
WeiJin,刘臻妻陈氏,元日椒花颂,璇穹周回，三朔肇建。青阳散辉，澄景载涣。美哉灵花，爰采爰献。圣容映之，永寿于万。,0
Tang,丁元和,诗,九重天子人中贵，五等诸侯阃外尊。争似布衣云水客，不将名字挂乾坤。,2
Qing,王正雅,挽吴恭亨妾李氏联,世方嗟女权沟限五洲，惟宣圣无私，大哉载书君氏卒；我正屈夫主滇游万里，叹清娱遽谢，何人随侍马迁行。,6
Song,释妙普,其二,不耕而食不蚕衣，物外清闲适圣时。未透祖师关棙子，也须存意著便宜。,3
Qing,王式丹,其二,已公茆屋足茶瓜，记得长安客里家。五十年来重俯仰，当檐一树马缨花。,6
Ming,王崇古,别同乡诸同年,十载看花侣，年来半去留。江城怜我别，霄汉羡君游。柳暗旗亭道，花明禁苑楼。征途从此始，瞻望不胜愁。,5
Tang,伍乔,观山水障子,功绩精妍世少伦，图时应倍用心神。不知草木承何异，但见江山长带春。云势似离岩底石，浪花如动岸边蘋。更疑独泛渔舟者，便是其中旧隐人。,2
Qing,王鸣盛,金文学招同钱编修载韦含人谦𢗝谢编修墉吴舍人钱赞善家舍人游万泉庄,九十春忽半，枯坐成书癖。金生来唤我，今日花朝期。城南足烟景，斗酒聊可携。芦塘可游钧，苔磴可攀跻。何苦掷心力，钻此故纸堆。抛书笑绝倒，此语良复佳。撩拨我狂兴，破费君酒赀。迢迢白纸坊，渐少尘侵衣。峨峨右安门，出城行长堤。山水我故人，数载会面稀。今晨喜相见，翠色浮须眉。双轮簸复停，残梦醒复迷。恰如撶子船，摇兀翻忘疲。行行三四里，道旁见残碑。感波柏下人，学仙冢累累。稍南又一冢，长生道院基。亦有仆地石，模糊剩铭词。曾闻神乐观，旧隶太常司。云何列卿衔，乃畀黄冠师。始知明中叶，秕政日以滋。回首陵谷迁，剥落螭与龟。惟余滥泉声，遥和松声哀。饮马投一钱，驱车向前陂。西山叠嶂绕，悬瀑跳珠玑。散成万千眼，处处波潆洄。此地林壑幽，洑流互逶迤。或圆偃如月，或方椭如圭。是万乃强名，其数敦细推。昔为鹅鸭所，游人不敢窥。今兹盛亭榭，纵横插笆篱。犹记祖家庄，妙绝渔洋诗。庄虽数易主，水木仍清晖。入门乍空旷，汪汪数顷池。略彴缭而曲，池水清且漪。春雪暖乍融，轻冰解流澌。东风吹绿皱，蹙作鳞差差。萧寥洲溆外，芦笋生未齐。白鸟来何心，翻飞雪樆𣘩。土山远多态，冈垄分垂义。乱筱戛琅玕，杂树纷间之。登登步高下，一步神一怡。邃馆与凉堂，䆗窱连廊簃。亦有卵石径，亦有罫局畦。所惜来太早，髡柳尚少稊。何况紫丁香，朱藤黄荼蘼。我侪乐閒放，不在繁艳时。爱此荒寂景，转得一段奇。攀枝蹋阁遍，乘兴寻招提。像设妙庄严，刹竿矗崴巍。蒲牢吼如牛，也复明代遗。凿名字夭斜，大抵皆阉儿。奚奴颇解事，行厨咄嗟移。招要入林间，栲栳坐水湄。自诧酒肠宽，饮若灌漏卮。坐中六七公，同里数辛楣。若论相识久，老钱及瘦韦。我兄近逃禅，吴谢各不羁。独有贤主人，乃是新相知。乐哉今夕会，醉起争留题。试待红药坼，重来问丰宜。,6
Qing,王朝元,其三,崇庆忠贞光国步，武功文笔遍儒林。奋髯读罢频挥泪，激起平生节义心。,6
Yuan,司马九皋,喜春来,岁云暮矣虽无补。时复中之尽有馀。老来吾亦爱吾庐。清债苦。尊有酒，且消除。,4
Yuan,吴昌龄,牧羊关,则见他恹恹的。说就𥚃。不由我冷笑微微。你是个浊骨凡胎。他须是冰肌的这玉体。陈世英云：仙子。你好失信也。正旦唱：你敢要攀月桂谐连理。可不似指画饼待充饥。常言道杳茫神鬼事。哥哥也知他在那𥚃。,4
Tang,僧慧能,自性真佛解脱颂,真如净性是真佛，邪见三毒是真魔。邪见之人魔在舍，正见知人魔则过。性中邪见三毒生，即是魔王来住舍。正见忽除三毒心，魔变成佛真无假。化身报身及法身，三身元本是一身。若向身中觅自见，即是成佛菩提因。本从化身生净性，净性常在化身中。性使化身行正道，当来圆满真无穷。淫性本是清净因，除淫即无净性身。性中但自离五欲，见性刹那即是真。今生若悟顿教门，悟即眼前见世尊。若欲修行云觅佛，不知何处欲求真。若能心中自见真，有真即是成佛因。自不求真外觅佛，去觅总是大痴人。顿教法者是西流，救度世人须自修。今报世间学道者，不于此见大悠悠。,2
Yuan,李祁,和钟德恭见寄,江湖风浪日萧萧，鳅蟹鱼虾乱踯跳。诸葛有才终复汉，管宁无计漫依辽。烟消故国川原净，秋入空山草木凋。犹恨归来相见晚，暮云春树碧天遥。,4
Qing,孔尚大,春日由泻水桥至齐山,两堤垂杨尽凋残，风透颓垣面面寒。只有鸬鹚能适意，莽随新水上沙滩。,6
Tang,上官婉儿,其十八,策杖临霞岫，危步下霜蹊。志逐深山静，途随曲涧迷。渐觉心神逸，俄看云雾低。莫怪人题树，祗为赏幽栖。,2
NanBei,王寂,第五兄揖到太傅竟陵王属奉诗,兰馥春林，松贞秋坂。匪霜匪风，宁高宁远。玉华彼川，琛先兹巘。至德绸缪，嘉英缱绻。（一章）西周择才，东京得士。明明大齐，显允君子。芳华早照，徽声夙美。如彼招摇，不功而歭。（二章）天遥远汉，日华月丽。彦无沉隐，贤岂幽滞。如兰斯芬，如花斯蒂。臣实有恭，皇亦有惠。（三章）周旦绵邈，汉光遥缅。左右匡弼，朝夕台铉。嘉王副兹，声迈前典。谁奉神轩，匪德无践。（四章）寒林泛月，霜峰淡烟。浊樽湛澹，清调连绵。顾寻出处，中襟闵然。曷为赞仰，敢献微篇。（五章）,1
Song,丁谓,桐,托质朝阳地，含芳改火时。锡圭裁细叶，栖凤养深枝。双树怜银井，孤生称檿丝。龙门高百尺，梓漆让华滋。,3
Tang,客户里女子,赠段何①,乐广清羸经几年，姹娘相托不论钱。轻盈妙质归何处，惆怅碧楼红玉钿。,2
Ming,王应华,梧寓纪异,一室何多幸，皇天眷旅人。冲飙高焰失，行水禹功新。书剑应如昨，痌瘝良乃身。愿因苍昊合，永锡兆民春。,5
Yuan,范梈,九月十四日，过紫极宫熊道人房,层轩俯江竹，欹枕对连山。雨止烟霞集，洲回鸥鹭闲。紫霄行有径，白日户无关。但见空中侣，飘飘不可攀。,4
NanBei,刘孝绰,侍宴诗（《诗纪》云。外编任昉者非。）,清宴延多士，鸿渐滥微薄。临炎出蕙楼，望辰跻菌阁。上征切云汉，俛眺周京洛。城寺郁参差，街衢纷漠漠。禁林寒气晚，方秋未摇落。皇心重发志，赋诗追并作。自昔承天宠，于兹被人爵。选言非绮绡，何以俪金雘。,1
Ming,王淮,秦女吹箫曲,翠鬟二八秦宫女，学得吹箫作鸾语。芙蓉帐暖护春香，十二楼头弄云雨。箫声飘飘度彩霞，好风送上仙人家。仙人特遣双凤下，载入秦宫看桂华。桂华零落秦宫冷，十二楼头空月影。寒螀夜夜断人肠，双凤不来云路长。,5
Ming,孔镛,游观山,偶来石下觅灵踪，路入琼花夹翠松。琳馆也随兵燹废，独留仙井最高峰。,5
Yuan,阮孝思,春草堂诗,海宇升平今一统，化日熙熙万家共。孝子堂前爱景长，霞绚晴光浮画栋。东风百草映阶生，绿缛幽丛若新种。生意应从乐土滋，独讶芳心露偏重。孤衷未足报春晖，陟岵仍怀九泉痛。每叹欢情不及施，觞俎春秋寄哀恸。犹幸庭闱慰母慈，孝爱深期百年奉。祀膳晨昏有旨甘，妇馔中厨子亲供。笋穿寒谷忽抽萌，鲤跃冰溪暗消冻。承欢已自乐无涯，愿得长年两眉纵。寿酒倾来拜膝前，杯面椒花春影动。慈容有喜正忘忧，佳句无人空入梦。衣上朝看碧色新，母手辛勤表微缝。儿生宛似草根芽，长养还因昔培拥。母今白发映颜朱，太史升堂有新颂。,4
Ming,王希文,雨过登甘泉翁钓鱼台,波转星移动，台高坐若浮。潮平霏细雨，天远望归舟。风急涛声冷，鸥鸣海气幽。不缘怀六物，何处觅羊裘。,5
NanBei,谢氏,赠王肃诗,本为箔上蚕，今作机上丝。得络逐胜去，颇忆纆绵时。,1
Ming,方大治,百丈潭,东风敛夕霏，山色霭晴晖。天上银河落，潭边白练飞。深林啼鸟绝，危磴采樵稀。已冒垂堂戒，岗头一振衣。,5
Ming,丘吉,其二,辘轳绠断玉瓶沉，双鲤无书碧海深。别梦吹残吴苑笛，愁肠敲断汉宫砧。病来眉淡波斯黛，老去屏闲孔雀金。不及浮云能自在，朝飞暮散却无心。,5
WeiJin,贾彪,大鹏赋,叹大钧之播物，启块化于天壤。嘉有鹏之巨鸟，摄元气之夸象。扬宇内之逼隘，遵四荒以泛荡。,0
Song,王彭年,朝中措,人才七泽盛三湘。前辈敢追望。惭愧史君劝驾，杯前重赐篇章。雷风断送，鱼龙变化，云路蜚骧。德意如何报称，短歌莫写毫芒。,3
Song,王安中,进和御制撷芳园二诗 其一,仙风吹袂到壶天，池馆新晴日正妍。罨画溪边初纵棹，笼松花底缓回船。金鳞跃跃依春藻，绣羽飞飞掠晚烟。醉眼重窥云汉作，明朝万口想争传。,3
Yuan,叶广居,题西泠隐居,瘿木裁冠鹤氅轻，十年尘土厌飘零。小山旧隐云封户，大药新栽月满庭。丹井夜交龙虎气，碧霄春蹑凤凰翎。西风客舍炎歊净，拟读琴心内景经。,4
Ming,王韦,三月晦日送致仁南归,今日城南路，杨花已不飞。梦随家共远，春与客同归。酒气薰杯浅，棋声隔院微。韶华如别意，犹自恋余晖。,5
Ming,丁熿,登鸡龙。与金伋,五年山下住，今为尔登玆。蛮海连天杳，头流出雾危。怀英曾拭泪，子厚漫吟诗。苍石题名姓，要留去国思。,5
Yuan,朱希晦,漫兴偶成,扰扰贪名者，驱驰易白头。江山长不改，岁月急如流。且尽一尊酒，共消千古愁。可怜金谷废，人去月当楼。,4
Yuan,林泉生,岳王庙二首 其一,岳王坟上褒忠寺，地老天荒恨尚存。介冑何堪投狱吏，衣冠无复望中原。青山能掩苌弘血，落日空悲蜀帝魂。辽鹤不归人事别，吴宫青草又黄昏。,4
Yuan,何儒行,丹霞篇寄冲妙观方友,麻姑诸峰插脩翠，麻姑仙人鸣玉佩。中有道人饵丹霞，采术餐芝鍊元气。此地昔年我曾游，苍霞碧树烟云秋，仙坛石老苔花幽。寻观怪石狮子踞，石屋落日玄猿愁。玄猿愁，白鹤舞，相携乘风淩紫雾。琳宫丹阙摩太清，下视人寰隔风雨。丹秘金炉深，剑藏石匣古。挥手接高真，飘飘巳遐举。道人笑掬山下泉，竹房茶灶摇轻烟。天游之亭据幽胜，玉堂宝翰何清妍。却登齐云阁，持觞劝明月。明月满山风满林，醉来清梦欲飞越。我无负郭田，我无买山钱。一丘一壑肯乞与，便须写我丹霞篇。,4
Ming,方勉,汉将射猎,将军意气自豪雄，骁骑翩翩入塞中。顽石向来犹没矢，肯教真虎匿荒丛。,5
Qing,王嘉禄,由支硎至天平,凌晨冲雨行，篮舆纵遐眺。转转入深山，愈转山愈峭。沙黄由磴寒，林丹阴壑曜。但觉四壁高，已忘乱峰奥。宿雾补僧衣，惊飙堕客帽。颓崖贴紫花，虚厂缘碧茑。平芜独鸟翻，澄潭万松倒。纡回入石门，呀然豁一窍。中行颇坦平，涓涓滴飞瀑。屋近荒鸡鸣，林深饿鸱叫。前望天平山，身随白云到。,6
Ming,王崇庆,祁县夜坐,岁暮寒仍急，长歌乘晚风。荒凉怜小县，真率爱山童。积雪明残柳，衰颜叹转蓬。旅怀不可寐，徙倚画廊东。,5
Song,王曾,公孙龙字子石楚人赠黄伯今进封枝江侯赞,子石钜贤，探微博古。禀粹荆衡，从师邹鲁。令闻不已，仪刑斯睹。展义疏封，遂荒故土。,3
Yuan,安熙,次鄂屯遂初韵,沧海终成陆，灵椿会有秋。百年真梦境，八表欲神游。恶木除难尽，惊波逝不留。年来万事懒，直拟付休休。,4
WeiJin,应玚,别诗二首 其一,朝云浮四海，日暮归故山。行役怀旧土，悲思不能言。悠悠涉千里，未知何时旋。,0
Yuan,丁复,送张克让,秋花白露芹，乡郡万山云。官冷难为满，囊空政喜闻。滩船牵月上，岭路入闽分。有客来书辟，青霄记雁群。,4
Ming,王直,端午忆去年从幸东苑锡宴,千门晴日散祥烟，东苑宸游忆去年。玉辇乍移双阙外，彩球低度百花前。云开山色浮仙仗，风送莺声绕御筵。今日独醒还北望，何时重咏《柏梁》篇。,5
Yuan,叶岘,其二,我田之腴兮，我稼之稠。孰粪兹土兮，蜃灰是优。耕者之利兮，征者之牟。孰谂兹蠹兮，不我告猷。百年之病兮，一日而瘳。,4
Tang,王驾,永和县上巳,记得兰亭祓禊辰，今朝兼是永和春。一觞一咏无诗侣，病倚山窗忆故人。,2
Song,方丰之,历崎道中,漠漠春阳接海低，濛濛晚雨傍山飞。半敧古埭无人过，时有村童护鸭归。,3
Qing,方以智,浮山在陆居此藏轩,开门受山色，深竹当书轩。花转钱塘路，香从流水源。白云每幽壑，青草自荒园。时就东溪口，殷勤渔子言。,6
Tang,僧彦楚,五言述瓜沙（一下有「州」字）僧献款诗一首,乡邑虽然异，衔恩万国同。远朝来凤阙，归顺贺宸聪。昌暑闻莺啭，看花落晚红。辩清能击论，学富早成功。大教从西得，敷皂赐向东。今朝承圣旨，起坐沐天风。,2
NanBei,徐陵,紫骝马,玉镫绣缠鬃，金鞍锦覆幪。风惊尘未起，草浅埒犹空。角弓连两兔，珠弹落双鸿。日斜驰逐罢，连翩还上东。,1
Tang,李聿,茗侣偈,采采春渚，芳香天与。涤虑破烦，灵芝之侣。,2
Qing,王顼龄,送李天生归养,廿年高隐为承欢，诏趣蒲轮却聘难。圣主爱才非强志，大儒报国岂须官。邹枚词赋清时重，黄绮风流异代看。遥想彩衣归拜舞，朝恩家庆话团栾。,6
Tang,湘妃庙,其九,常说仙家事不同，偶陪花月此宵中。锦屏银烛皆堪恨，惆怅纱窗向晓风。,2
WeiJin,傅咸,答栾弘诗,钜平作宰，是贵是钦。弓旌仍招，嘉命胥寻。鸾凤养仪，戢翼幽林。未附雅调，以和韶音。钜平遐逝，厉志弥深。肃肃京司，清风裁迈。乃延群彦，龙集凤会。亦既斯降，万里有赖。声发响应，好结倾盖。,0
Song,王经,灵岩纪胜,灵岩奇绝俯林坰，梯上层峦步一停。朔意难欺芳树色，佛头浓抹远山青。半泓药水瘳民疾，两硖云峰展翠屏。壮我客怀瞻剑阁，寒乌飞处见苍冥。,3
Song,刁约,严陵山,一染浮名十五春，强随时态役天真。何年卜筑兹山下，却笑区区世路人。,3
Ming,丘吉,游雾山寺和冠莱公韵（集本不载）,风引钟声落大溪，行厨酒尽夕阳低。斗杓斜坠阑干北，涧道横分略彴西。云杂天花银叶舞，门排行树宝幢齐。普香世界青山绕，一路烟霞送马蹄。,5
NanBei,殷芸,咏舞诗,斜身含远意，顿足有馀情。方知难再得，所以遂倾城。,1
Song,王韶,咏裕老庵前老松,绿皮皱剥玉嶙峋，高节分明似古人。解与乾坤生气概，几因风雨长精神。装添景物年年换，摆捭穷愁日日新。惟有碧霄云里月，共君孤影最相亲。,3
Yuan,仇远,閒步,村径桑麻合，扶筇信所之。绿阴晴冉冉，白日步迟迟。野茧粘高树，山雌入破篱。岂无款段马，常是小儿骑。,4
WeiJin,无名氏,其五 八厨①,海内贤智王伯义。海内修整蕃嘉景。海内贞良秦平王。海内珍奇胡母季皮。海内光光刘子相。海内依怙王文祖。海内严恪张孟卓。海内清明度博平。,0
Yuan,林泉生,题高尚书夜山图,善画尚书高彦敬，能书学士赵子昂。两翁秋兴江海动，一尺夜山吴越苍。云松雾塔参差见，野水寒沙渺漭长。山窗抚卷应惆怅，却忆东坡赋雪堂。,4
Ming,丁肇亨,越卓凡招饮高座寺登看竹轩松风阁同席者钟伯敬马瑶草贺斗虚李新宇乘月而归,高座隐山岑，千层楼阁深。衔杯同览胜，说剑复成吟。竹影连苔色，松声和鸟音。乱花迎面舞，飞蝶趁风侵。屈曲通幽径，逶迤入茂林。沉酣犹未巳，萝月满衣襟。,5
Ming,王稚登,虎丘寺看妓人走马,骏马龙驹种，佳人燕子身。驰驱下夕坂，险绝太惊人。血是蹄间汗，香为鬓里尘。解鞍慵不语，游子替伤神。,5
Qing,尹定铉,寿申汉叟,盟主词垣七十年，生朝此日盛开筵。琴亭书库香山叟，文采风流玉局仙。自有声名传代后，何须富贵在人先。祝公寿比今宵月，才过弦犹未至圆。,6
Yuan,干文传,至顺四年四月九日同王叔能柳道传钱翼之胡古愚游天平山次古愚韵,苍壁屯云戟卫森，白云入户衮衣临。千章乔木祇如故，一尺流泉不在深。剩有桑麻居杜曲，岂无觞咏集山阴。登高却省曾游处，短发搔馀不耐簪。,4
Qing,允礼,题筹笔驿（一作笔峰观）,笔峰高耸云霞空，仙山蓬莱在个中。蹬道草拂马蹄静，绿荫蔽日柏林重。再同侍从灵台进，仕隐笑迎前阶恭。松烟烧笋棘火酒，怀人清梦已晓钟。,6
Qing,方浚师,肇庆披云楼联,此间为锁钥雄关，下环湘峡，上溯苍梧，对雉堞巍巍，敢云坐镇；难得是春秋佳日，亭近晚香，台邻宝月，喜鸿泥处处，留证登临。,6
Song,王之道,酬陈勉仲勉仲寄示诸公所和黄字韵诗轴且责其归重念匹夫怀璧之罪不敢靳因复和其韵反之,失梳蓬鬓结，欠洗垢衣黄。我欲齐荣辱，谁能较短长。贱贫犹不去，富贵慎无忘。岂敢贪怀璧，春秋戒越乡。,3
Ming,王沂,过临江访彭声之,金凤洲边路，维舟重忆君。江虚秋气入，沙净曙光分。断雁前汀起，鸣钟隔岸闻。因过鉴池上，诗思乱愁云。,5
Qing,王畿,寄顾景范用山来韵,多才未许即长闲，岁月消除笔墨间。题尽兴亡悲楚汉，阅残风物对江山。萧斋夜雨成灰劫，绝塞春芜老闭关。时少英雄成竖子，披图欲使泪痕斑。,6
Ming,公鼐,南竺感旧,钟磬重岩里，楸梧乱石间。水穷仍见水，山近却无山。感慨因怀旧，淹留为爱闲。自嗟尘网系，虽倦不知还。,5
Song,王照,句,回首高斋拭泪痕。,3
Yuan,王磐,羑里城文王庙,羑水浅且清，羑里馀荒城。文王德如日，曾此夷其明。陕树憩召伯，箕山栖许生。后人起敬爱，木石含芳荣。嗟尔一抔土，耕犁未全平。千秋不磨洗，永被囚圣名。我行荡阴道，过之为停征。念昔有殷季，虐主方狂酲。铦锋戮贤圣，若刈寸草茎。左啖鄂侯脯，右啜鬼侯羹。兹时无羑里，何以纾淫刑。羑里深杳杳，羑城高亭亭。君王在缧绁，不异南面听。淑气发神虑，淳和助心灵。演开伏羲画，剖出天地精。一时虽冥昧，万古垂日星。若无羑里拘，易经何由成。易经在所重，羑里那可轻！,4
Ming,毛奇龄,武进恽仲升过话,熟食春前近，扁舟江上来。乌啼木客冢，雨过越王台。畏路行何虑，空樽语易哀。函关天堑杳，使汝恋蒿莱。,5
NanBei,谢庄,侍东耕诗,肃镳奉晨发，恭带厕朝闻。仙乡降朱霭，神郊起青云。阴台承寒彩，阳树近初熏。观德欣临藉，瞻道乐游汾。,1
Qing,释大成,佛手柑,纤纤如玉自相当，不见全身何处藏。摩顶冷将山洗翠，按胸轻从海生光。止啼叶弄秋风急，析色香分涧水忙。四十九年如捉影，看来岂独面皮黄。,6
Song,王以宁,念奴娇 其一 淮上雪,天工何意，碎琼珰玉佩，书空千尺。箬笠蓑衫扁舟下，淮口烟林如织。飞观嶙峋，子亭突兀，影浸澄淮碧。纶巾鹤氅，是谁独笑携策。遥想易水燕山，有人方醉赏，六花如席。云重天低酣歌罢，胆壮乾坤犹窄。射雉归来，铁鳞十万，踏碎千山白。紫箫声断，唤回春满南陌。,3
Song,丘葵,送舶司李郎中,朝家三尺法，海舶一帆风。物到琛声上，人行浪屋中。货因拚命得，廉故秉心公。行李清如洗，名应达陛枫。,3
NanBei,郑道昭,天柱山铭,孤峰秀峙，高冠霄星。实曰天柱，镇带莱城。县崖万仞，峻极霞亭。据日开月，丽景流精。朝晖岩室，夕曜松青。九仙仪彩，馀用栖形。龙游凤集，斯处斯宁。渊绵穷想，照烛空溟。道畅时乘，晔光幽明。云门烟石，登之长生。,1
Qing,卞梦珏,咏六月小庭落叶,深篁蔚卉未知秋，几叶棱棱似探幽。月槛风窗聊寄傲，石屏萝磴谩稽留。迟归恐值吴江冷，先遁奚惭御水流。依约晓阶迎曙色，古槐高柳鸟声稠。,6
Tang,缺名二,其六,当官自慵懒，不勤判文案。寻常打酒醉，每日出逐伴。衙日唱稽逋，佐史打脊烂。更兼受取钱，差科放却半。狂棒百姓死，荒忙怕麦散。赋敛既不均，曹司即潦乱。啾唧被人言，御史秉正断。除名仍解官，告身夺入案。宅舍不许坐，钱财即分散。路人见心酸，傍看罪过汉。一则耻妻儿，二则羞同伴。无面还本乡，诸州且游观。,2
Tang,司空图,僧舍贻友,笑破人间事，吾徒莫自欺。解吟僧亦俗，爱舞鹤终卑。竹上题幽梦，溪边约敌棋。旧山归有阻，不是故迟迟。,2
Yuan,孔文卿,仙吕端正好,见一日。帝王宣十三次。多应挡回俺百万雄师。莫不朝廷中别有甚关机事。既不沙却怎竹节也似差天使。,4
Yuan,王都中,和李源仲九日,我爱秋容淡，东篱皓皓晖。黄花依旧发，白发几时归。明月辉官舍，清风爽客衣。今年好光景，长叹故人稀。,4
Ming,尹祥,次朴参议韵,大东治化盛，际会遇明良。济济衣冠集，洋洋礼乐彰。樗材无处用，蓬质倚麻长。安得高山仰，归裁点也狂。,5
Yuan,范梈,数日跋涉泥淖，至北山，始霁，暮经鄱阳湖,川路绕长林，岁穷千里心。贾舟栖港迮，樵火出村深。欲雪应消瘴，因风忽解阴。转移足清景，难受客愁侵。,4
Qing,于式枚,其十,落拓瞻鸿碣，羁孤念鹤林。野亭劳望眼，水槛遣闲心。寂寞扬雄宅，栖迟《梁父吟》。涪翁瓣香远，旷代结知音。,6
Song,彭氏,卜算子,半破玉梅春，小簇金莲炬。结裹风流倬底郎，直入阳台去。休诧鹊桥仙，说甚缑山侣。便合齐眉八百年，个是真仙子。,3
Qing,方鹤斋,其四,草檄淋漓恨未休，绿林豪杰赋同仇。墦间狡兔欺功狗，梦里非罴似沐猴。探海灯光惊月出，摩天帆影带云收。西川旧有奇才誉，不向军前运木牛。,6
Tang,岑参,宿关西客舍寄东山严许二山人时天宝初七月初三日在内学见有高（一本有近字）道举徵①,云送关西雨，风传渭北秋。孤灯然客梦，寒杵捣乡愁。滩上思严子，山中忆许由。苍生今有望，飞诏下林丘。,2
Ming,丁鹤年,次友人张孟善承赠以诗韵,去去成长往，悠悠事远游。蹑云双短屐，载月一虚舟。江海鱼龙夜，山林鹤鹤秋。诵君佳丽句，慰我别离忧。,5
Yuan,丘元镇,青阳道中,客程何蹭蹬，水路转回环。风激船头浪，云归树杪山。野人桃笋卖，村店裹茶还。城市嚣尘远，诗囊一破悭。,4
Yuan,狄君厚,骂玉郎,听太子从头儿说开无虚谬。元来是争社稷结冤仇。则是这三人定的计策臣也都参透。是君王传的圣旨。骊后定的见识。是贼子施的机彀。,4
Tang,石倚,舞干羽两阶,干羽能柔远，前阶舞正陈。欲称文德盛，先表乐声新。肃肃行初列，森森气益振。动容和律吕，变曲静风尘。化美超千古，恩波及七旬。已知天下服，不独有苗人。,2
WeiJin,左思,三都赋序,盖诗有六义焉，其二曰赋。杨雄曰：「诗人之赋丽以则」。班固曰：「赋者，古诗之流也」。先王采焉，以观土风。见「绿竹猗猗」，则知卫地淇澳之产；见「在其版屋」，则知秦野西戎之宅。故能居然而辨八方。然相如赋《上林》而引「卢橘夏熟」，杨雄赋《甘泉》而陈「玉树青葱」，班固赋《西都》而叹以出比目，张衡赋《西京》而述以游海若。假称珍怪，以为润色，若斯之类，匪啻于兹。考之果木，则生非其壤；校之神物，则出非其所。于辞则易为藻饰，于义则虚而无徵。且夫玉卮无当，虽宝非用；侈言无验，虽丽非经。而论者莫不诋讦其研精，作者大氐举为宪章。积习生常，有自来矣。余既思摹《二京》而赋《三都》，其山川城邑，则稽之地图，其鸟兽草木，则验之方志。风谣歌舞，各附其俗；魁梧长者，莫非其旧。何则？发言为诗者，咏其所志也；升高能赋者，颂其所见也。美物者贵依其本，赞事者宜本其实。匪本匪实，览者奚信？且夫任土作贡，《虞书》所著；辩物居方，《周易》所慎。聊举其一隅，摄其体统，归诸诂训焉。,0
Yuan,牟巘,其五,平湖好亭子，高出乱云层。一水作之字，众山罗豆登。襟怀为尔豁，杯勺尚能胜。却笑钻故纸，窗中效冻蝇。,4
Tang,丁棱,和主司王起①,公心独立副天心，三辖春闱冠古今。兰署门生皆入室，莲峰太守别知音。同升翰苑时名重，遍历朝端主意深。新有受恩江海客，坐听朝夕继为霖。,2
Tang,冷朝阳,晚次渭上,晚来清渭上，一似楚江边。鱼网依沙岸，人家旁水田。不逢京口信，空认渡头船。逆旅无消息，归心谁为传？,2
Tang,石贯,千亩望幸赋（以将兴坠典允属圣期为韵）,国重农事。帝遵时令。惟千亩之可亲。望三推而阐盛。田畯方勤于禀法。甸师巳切于承命。阳和初布。庶平东作以劝人。径术既端。终俟南郊而见圣。当其融风式协。韶景方迟。金根为顺动之驭。菖叶表亲耕之期。度以地狭难容。足列公车之数。顾其土膏潜动。可陈农器于兹。修陇惟直。遐阡甚夷。是宜率诸侯大夫以行乎周礼。不可使四年正月独称于晋时。言瞻耒耜。志惜坟衍。谓畇畇而足得天临。想泽泽而正宜春浅。空为散地。尚郁新典。载芟未及。勾萌之出何因。一垡为期。蝼蚁之诚愿展。翠幕犹閟。朱纮未至。当人力可借而成功。使农祥失正而奚利。染场之屦。期剡剡以轻移。抚籍之衣。想襜襜而如坠。且夫事尊礼动。法贵圣兴。顾井田之君。是可出而偕作。懿初耕之帝。宜其德以相成。不然。则无以知土宜。慰人欲。使其穜稑克备。粢盛乃足。庶见其耘之耦。一一具陈。必报乃求之仓。累累交属。况以近甸堪乐。元辰以良。借百步之畴。冀停云䍐。修三班之令。期在月将。如此则树德咸滋。训农惟允。毕力克符于地事。致诚不昧于畦畛。傥礼备而必行。实以表乎仁之至义之尽。,2
Tang,平冽,舞赋,陈思王荣分帝子。宠列天孙。集贤东阁。追宴西园。使赵女携琴。文君送酒。刘桢吮墨而作赋。王粲称觞而献寿。乐者所以节宣其意。舞者所以激扬其气。不乐无以调风俗。不舞无以摅情志。王乃奏长歌。登舞阁。徵绝伎于行宫。命夭姬而走索。同曳绪之翩联。状跳丸之挥霍。即使燕姬抚琴。秦女吟笙。楚妃歌防露之曲。陈后唱结风之声。则有楚媛巴儿。齐童郑女。蹑凌波之缓步。曳飞蝉之薄缕。掩长袖以徐吟。顿纤腰而起舞。低凤鬟于绮席。听鸾歌于促柱。烛若蓉蕖。折波而涌出。婉若鸿鹄。凌云而欲举。其为体也。似流风回雪而相应。其为势也。似野鹤山鸡而对镜。总众丽以为资。集偫眸而动咏。观其蹑影赴节。体若摧折。将欲来而不进。既似去而复辍。回身若春林之动条。举袂若寒庭之流雪。乃其指顾彷徨。神气激昂。竦轻体以鹤立。若将飞而未翔。作之者不知其所。观之者恍若有亡。别有丘园羁旅。簪缨无序。擢高枝于芳桂。挺茂干于长楚。顿雌雄于飞伏。卜行藏于虎鼠。思擢太常之第。求奉扬庭之举。,2
Qing,尹耕云,香山寺,我闻香山老居士，欲来此地为间人。伊川中流阙对峙，三秋云物清且新。先生不归履道宅，潭月岩风数晨夕。婆娑九老会何所，漠漠厨烟冷香积。残碑断碣俱无有，画图独认西崖叟。西崖已不识香山，我更来当百年后。关中群盗方传箭，青袍白马纷然遍。一尊且自放高歌，十道谁知正酣战。人生会合岂有常，今日露华明日霜。眼前若得放舟去，此水东流经故乡。,6
Ming,王鸣雷,闻屈翁山小除后三日移家住东湖,举世皆归计，惟君问去津。天无三日腊，海有一家春。野水亦照叶，渔夫不应人。东湖鲤鱼好，取奉白头亲。,5
Ming,王同祖,破龙涧,破龙回绝涧，灵鹫倚修林。绀宇烟霞静，苍崖松柏深。虚无侵海色，云住引禅心。日夕山风冷，幽禽空好音。,5
Song,王企立,其二,老树阴中闲日月，小池波面醉家乡。,3
Qing,王采薇,山斋病起忆亡姊,涧响当宵定，岚光入户深。馀云泛幽石，碎露满疏林。竹院弹棋断，松房沸药闻。重泉埋玉客，谁识正思君。,6
Ming,大方,余州道中,大漠连千里，平沙峙两城。昔闻赪土筑，今见绿莎生。重译来羌卒，联营列汉兵。华戎俱混一，无复请长缨。,5
NanBei,颜延之,夏夜呈从兄散骑车长沙诗,炎天方埃郁，暑晏阕尘纷。独静阙偶坐，临堂对星分。侧听风薄木，遥睇月开云。夜蝉堂夏急，阴虫先秋闻。岁候初过半，荃蕙岂久芬。屏居恻物变，慕类抱情殷。九逝非空思，七襄无成文。,1
Ming,释大述,题水竹居,竹室过墙深更深，水边篱落护清音。生成世外无双地，隔绝人间秖一林。活径晚云随鹤宿，死庭秋草抱虫吟。已知着意探新句，响激能摧百物心。,5
Qing,方荫华,癸卯病后作 其一,六月既望后，二竖忽来侵。日神游房栊，夜鬼窥窗棂。疾来如水火，势急空刀针。饥饱俱不知，魂魄将归阴。儿女绕床泣，亲邻亦惊心。岂愿重生世，一息延至今。所望儿成立，不妨衰病临。,6
Qing,王涛,夏日同石九鼎游文塔寺浮图时缘公赍大藏至,徙倚层霄敞，危栏俯野坰。河流潆树断，峰势插天青。人嗣黄梅法，龛藏白马经。远公容结杜，长此叩禅扃。,6
Ming,王恪,彭城遇宗弟大尹佐,一脉斯文气味长，共君世系出莆阳。枝柯自信原同本，天地如何使异乡。唐宋家声曾梓谱，彭城风雨幸连床。春来傥有池塘梦，莫惜新诗寄远将。,5
WeiJin,王珣,秋怀诗,天悠云际，风辽气爽。,0
Tang,王偃,杂曲歌辞 夜夜曲（一作夜夜曲）,北斗星移银汉低，班姬愁思凤城西。青槐陌上人行绝，明月楼前乌夜啼。,2
WeiJin,王肃之,兰亭诗二首 其一,在昔暇日，味存林岭。今我斯游，神怡心静。,0
Ming,文森,登金山酌中冷泉,中冷之泉甲天下，今度来游当盛夏。山僧知我有泉癖，忙汲深清缓倾泻。煎茶有法在吾手，但恐世人知或寡。酒馀一吸除百疴，从此人间贱杯斝。更呼陆羽同参玄，凌风便欲飞上天，下视江水空云烟。,5
Song,王随,栖霞寺 其一,翠巘耸层云，珍祠古迹存。获登千佛岭，仰荷九天恩。塔影凌虚阁，钟声度远村。僧言前太守，罕有到松门。,3
Qing,王槩,贺新凉 青藜雨中至自毗陵，书报雪客，用顾庵先生韵,猬磔还连卷。正撚须、踏翻醋瓮，大难清遣。剥啄双扉声渐急，锦溅青泥如泫。小花骢、蒙毡如茧。新雨不来来旧雨，出郊垌、顾我情非浅。蕉已剥，心难展。轻车重碾苔纹显。话春阴、素瓷绿蚁，黄芽白扁。拟过苏端效泥饮，憾少陆家书犬。相促膝、思君宁免。孙楚楼边春草没，紫绮裘、敝尽谁容典。蒿满径，总不剪。,6
Ming,毛莹,菩萨蛮 席上纪兴,主人爱客征歌遍。妖姬争捧金卮劝。遮莫启朱唇。周郎回顾频。笑微双靥浅。暗地秋波转。消得玉山欹。从人怪绝痴。,5
Yuan,李冶,姑苏台,吴王宴罢歌台晚，斜日清江映阑槛。台上西施醉捧心，江边东越愁尝胆。鸱夷裹尸去不还，麋鹿散迹游其间。秋深明月照高树，惊乌啼落丹枫寒。功名独羡陶朱子，一夜扁舟弄云水。,4
Tang,李泌,奉和圣制中和节曲江宴百僚,风俗时有变，中和节惟新。轩车双阙下，宴会曲江滨。金石何铿锵，簪缨亦纷纶。皇恩降自天，品物感知春。慈恩匝寰瀛，歌咏同君臣。,2
Song,方千里,满江红,为忆仙姿，相思恨、缠绵未足。从别后、沈郎消瘦，带围如束。消息三年沈过处，关山千里无飞肉。算谁知、中有不平心，弹棋局。空想像，金钗卜。时畏玩，回纹曲。许何时重到，琐窗华屋。长得一生花里活，软红深处鸳鸯宿。也胜如、骑马著征衫，京尘扑。,3
WeiJin,棘据,诗,骐骥伏吴坂，不与伯乐俱。驽马同衔勒，岂得独卓殊。,0
Song,王寀,题紫团山三十六景 天杠,不分苍梧西北倾，只将一柱与支撑。而今六幕安然处，不使斯人乐太平。,3
Song,王陶,有窦复者世居镇戎能道边事,君不见镇戎德顺弓箭手，耕种官田自防守。相团置堡禦蕃军，下视贼庭殊不有。杀羊取骨燃艾炙，试卜赋兵知拾寇。都校招呼入堡居，堡外重围百里馀。墙低城小不难破，贼箭如棚城上过。堡中不及数十人，且斗且骂且欣欣。登陴斫门谓平取，应弦死伤已无数。窗间定箭射酋豪，一箭已闻哭声举。争将锦囊裹贼尸，鸣金收众唯恐迟。不唯城堡依然固，吾众不伤毫与釐。自从干戈动四鄙，覆军杀将曾无耻。朝廷未省遗边功，何事此勋不闻记。安得天兵百万众，尽如此辈坚且勇。,3
Song,王俊彦,句,不杂人间种，恐遭天上殃。,3
Song,王以宁,浣溪沙 其二 寿赵倅,艾胜迎薰寿缕长。碧篘酒泛绿蒲香。万家喜气在都梁。小阁幽轩新料理，舞衫歌扇且传觞。看君飞步上明光。,3
Song,于革,咏笺,七八叶芦秋水里，两三个雁夕阳边。笔头到处浑无碍，扫破寒潭一簇烟。,3
Qing,王烻,寄赵庆孙,少壮舍我去，回忆如隔生。古人皆百年，安取多余赢。此刻未即草木腐，此刻足与日月争。日日日有明，月月月有盈。数之已山积，览之无寸程。人生如此便了却，而何不可齐殇彭。故人远相问，珍贶非瑶琼。迟迟久未报，何以慰其情。生前之日操之己者且无据，死后之日听诸人者将安凭。,6
Ming,卞季良,春日寄柏庭,最爱柏庭子，都无尘世迷。挈瓶寻古井，锄药步春畦。晴日云生石，喧风雪涨溪。何时扶杖去，一笑袖相携。,5
Yuan,李存,其三 汪司业叔致,见说汪司业，居官极至诚。孰云今世事，无复古人情。柬鲁民何爱，吴门涕自倾。几时得相见，满意话平生。,4
Yuan,何儒行,送姚道士往金陵访玉林陈鍊师（原注玉林号虚白先生）,麻姑翠苕荛，青松荫泉石。道人怀远游，清啸闻终夕。身被紫霞衣，山川访仙迹。金陵古形胜，楼观绚丹碧。皎皎玉林子，觞咏日閒适。得兹翛然侣，清风生几席。华月满中天，虚室夜生白。,4
Qing,允礽,菩萨顶雪月,山川皎洁一时匀，始信空王道力真。蓬海三千皆种玉，绛楼十二不飞尘。侵衣夜色浑疑昼，绕座寒光未觉春。总为圣神徵瑞应，万年有道福骈臻。,6
Yuan,李道坦,句,落日中原小，悲风易水寒。凡物皆归土，深山始见天。城南草绿王孙去，江上花飞燕子来。清江百转秋花底，渔火孤舟暮雨中。芙蓉水碧双凫冷，苜蓿秋高万马肥。,4
Yuan,余阙,送普原理之南台御史兼简察士安,霜署起南天，云霄画榜悬。两帏犹可对，二妙古难全。夏木笼彫槛，风华度绣筵。时应联骑出，谁谓非神仙。,4
Ming,王景,题画扇,二仪开混沌，一气蕴精灵。石乳通龙井，天风老鹤汀。江山自吴楚，寰宇际沧溟。便欲抛尘俗，寻真向草亭。,5
Yuan,僧至仁,次韵寄唐伯刚断事二首 其一,一轩凉雨读《楞伽》，三复停云感物华。金粟如来方丈室，香风满地散天花。,4
Ming,平显,题黄鹤山人王叔明画,我昔见之湖上居，当门万朵翠芙蕖。承平公子有故态，文敏外孙多异书。闲吮彩毫消白日，梦骑黄鹤上清虚。此图定倚吴山阁，醉点南屏春雨馀。,5
Tang,羊士谔,和萧侍御监祭白帝城西村寺斋沐览镜有怀吏部孟员外并见赠,晚沐金仙宇，迎秋白帝祠。轩裳烦吏职，风物动心期。清镜开尘匣，华簪指发丝。南宫有高步，岁晏岂磷缁。,2
Yuan,牟鲁,范宽画卷山水,丘壑胸中起，龙蛇笔底生。斯人皆没世，羡尔独钟情。未识真为幻，徒闻画有声。谁能写庐阜，翠色到窗楹。,4
Yuan,卞思义,巢云为吴义卿作,元气氤氲天四垂，我来高处足栖迟。笑看乌鹊空三匝，肯与鹪鹩共一枝。露湿衣裳星斗近，暖生毛骨梦魂知。有时借得天风便，唤取仙人白鹤骑。,4
Ming,叶挺英,其二,壑外泉声冷，林间鸟韵幽。蝶翻红蓼岸，云涌翠山楼。白露千岩碧，黄花一径秋。月明何处笛，趁入涧溪流。,5
Yuan,尹志平,一剪梅 示众复用前韵,外积阴功内固阳。长春示众，此语偏长。还能顿悟入无为，宿业犹如，赫日消霜。不假澄心六欲忘。功成行满，越过炎凉。腾腾兀兀任西东，觉彻人间，且恁韬光。,4
Tang,敦煌人作品,其八 玉女泉咏,周人祭瑶水，黍稷信非馨。西豹追河伯，蛟龙遂隐形。红妆随洛浦，绿鬓逐浮萍。尚有销金冶，何曾玉女灵。,2
Qing,方履篯,凤凰台上忆吹箫,窥户香低，舞风衣醉，几重帘锁难眠。算韶光为我，瘦了三年。同是天涯明月，谁教与、尽照残筵。曾知否，春来消息，都赋蛮笺。应怜者般弱影，算丝丝杨柳，只被愁穿。记一番花放，一度离天。尽许长宵清簟，催梦去、梦更恹恹。春云散，拚留断魂，化作啼鹃。,6
Yuan,周权,宵征,野路无邮传，迢迢第几程。天河山外落，江月水中行。客久衣偏冷，车单马易惊。前津分曙色，依约有农耕。,4
Tang,僧文偃,十二时偈 其一,半夜子，命似悬丝犹未许。因缘契会刹那间，了了分明一无气。,2
Tang,朱可名,应举日寄兄弟,废刈镜湖田，上书紫阁前。愁人久委地，诗道未闻天。不是烧金手，徒抛钓月船。多惭兄弟意，不敢问林泉。,2
Yuan,无名氏,仙坛,碧坛纛影荫龙蛇，骑鹤归来枣似瓜。仙语风前飘玉屑，道衣天上剪云霞。寒潭六月犹无暑，老木千年尚有花。采药青童来借问，苍烟起处是谁家。,4
Tang,李嶷,杂曲歌辞 其一 少年行三首,十八羽林郎，戎衣侍汉王。臂鹰金殿侧，挟弹玉舆傍。驰道春风起，陪游出建章。,2
Ming,丘吉,与唐惟勤索纸,鱼网无功补蔡侯，蜀江不洗薛涛愁。教儿昨日翻诗稿，书破芭蕉数幅秋。,5
NanBei,庾肩吾,洛阳道,徼道临河曲，层城傍洛川。金门才出柳，桐井半含泉。日起罘罳外，车回双阙前。潘生时未返，遥心徒眷然。,1
Tang,于武陵,赠王隐者山居（一作赠隐者）,石室扫无尘，人寰与此分。飞来南浦树，半是华山云。浮世几多事，先生应不闻。寒山满西日，空照雁成群。,2
Ming,王龙起,晓出通津门,人定戍楼閒，明河挂树间。鸦声团柘影，渔火没沙湾。月落犹衔水，烟开初见山。轻钟何处动，隔岸是禅关。,5
Ming,王尧典,赠幕史粹公罢政归钓鳌台,十载衣冠一老臣，归来踪迹寄江滨。藏真渔酒堪乘兴，飘泊羊裘好结邻。南粤烟霞随藿艇，金华勋业付丝纶。六鳌此日知能绍，沧海谁怜理钓人。,5
Yuan,武汉臣,那吒令,一丛丛香车翠辇。一队队雕鞍骏𩣵。一簇簇兰桡画船。一攒攒蹴球场。一处处鞦韆院。一行行品竹调弦。,4
Yuan,宋本先,题墨竹,可人家住筼筜谷，明月清风十万竿。一自玉山相见后，满庭清影梦高寒。,4
Ming,叶元玉,送节推曾良忠之苍梧,天涯歧路别，何处是苍梧。梅岭蛮烟净，藤江月色孤。狱清闲狴犴，波静息天吴。莫叹炎方远，乾坤亦版图。,5
Tang,于良史,宿蓝田山口奉寄沈员外,山暝飞群鸟，川长泛四邻。烟归河畔草，月照渡头人。朋友怀东道，乡关恋北辰。去留无所适，岐路独迷津。,2
Qing,文静玉,香雪海歌,黄山云海真奇绝，极目波涛任明灭。参横月落翠羽啼，还向湖阴踏香雪。是香是雪留春痕，非香非雪招春魂。六浮阁外万横玉，暝烟疑入罗浮村。斜阳海气澄，微风海波动。珊瑚冷挂月轮寒，玉蕊冰花一齐冻。香耶雪耶两不知，蛟背湘妃寒入梦。忘机最好伴閒鸥，鹤渚芦田几度游。一棹渔庄倚秋雪，愿从花海泛扁舟。,6
Ming,王明汲,衙斋四首 其一,閒庭迟日晓暾暾，静对南山昼掩门。一榻清风舒宦况，九天繁露识君恩。苔生曲径还宜圃，花发疏林半似村。春老莺啼尘事少，锦囊诗句正堪论。,5
Yuan,李文蔚,混江龙,可怜咱十分贫窘。恰才那打鱼人赊与俺这卖鱼人。凭着我六文家铜镘。博的是这三尺金鳞。鱼也你在荷叶盘中犹跌尾。怎不想桃花浪𥚃一翻身。我去那新红盒子内。拿着这常占胜不占输只愁富不愁穷明丢丢的几个头钱问。钱那我若是告一场响豁。便是我半路𥚃落的这殷勤。,4
Qing,王璋,台湾八景（沙昆渔火）,沙积横江路，渔灯入夜阑。离离分艇聚，耿耿带星繁。照破乾坤梦，觉来岛屿寒。待教明月上，鼓棹过前滩。,6
Qing,王讱庵,史梦兰继室田太夫人九十大寿,荣典颁记，望中轶事；后堂拜愧，简齐诗名。,6
Yuan,王恽,治秽,圣戒防微渐，常怀蔓莫图。菊荒疏苯䔿，竹密斩繁芜。举目晴山近，当轩怪石孤。放教入夜月，清影满庭隅。,4
Tang,僧昙伦,偈,卧轮有伎俩，能断百思想。对境心不起，菩提日日长。,2
Ming,王㒜,孟时寓临安病中见寄,怅望江南道，凭谁一问安。养疴犹假馆，驰思每凭栏。梅雨孤山暝，松风六月寒。无端更忧国，耿耿寸心丹。,5
Yuan,朱晞颜,其二,吹箫台上客，来此惜分携。别泪多兼酒，行囊半是诗。篮舆乘晓月，野饭煮秋葵。应忆栖栖者，山阳夜笛悲。,4
Ming,王维桢,石鼓残文歌,我闻宣王石鼓史，籀笔文辞简质字。铦利岁久剥落摹拓昏，读字不得读其意。我登汪君堂，见此倍惆怅。断断续续半形画，中兴有迹随彫丧。于乎文武成康忽焉没兮，小雅尽废鼎沦泥。东都天子讲田事，吉日堂堂闻鼓鼙。岐山之阳广且夷，马同车骤徒众驰。召从百辟修旧典，参伍齐足煇有仪。萧萧悠悠天风吹，一声振山山为披。汧水沔水鱼㳽㳽，天子之所网罗施。彻围从臣奏武成，爰请砻石勒斯铭。岂徒百辟匪舒放，要令千载知功名。人言禽荒古有诫，彼美宣王罔攸解。猃狁内侵蛮荆侮，我武不扬我室坏。安得与君蒐遗编，参订阙文补裨完全。三代一字一事传，岂为区区点画论精研。,5
Ming,王稚登,白丈自杭州归要游天池,桃花零落尽，游赏与君同。僧住松声里，莺啼石壁中。岩光晴处紫，池色晚来空。莫把琵琶奏，尊前有白公。,5
Song,王安石,送张宣义之官越幕二首 其一,会稽游宦乡，海物错句章。土润箭萌美，水甘茶串香。今君诚暂屈，他日恐难忘。唯有西兴渡，灵胥或怒张。,3
Qing,王鉴心,贺金锡龄五子同时入泮联,驾窦氏燕山而上；开岭南泮水之奇。,6
Yuan,邵亨贞,辛巳岁元日雨雪中饮曹西翁家次翁韵,望眼鲲鹏运，惊心犬马年。东皇开万象，南雪暗中天。岁事驱驰里，村居寂寞边。椒花易为醉，夜久不成眠。,4
Qing,王善宗,台湾八景（东溟晓日）,沧溟不测水濛濛，晓出扶桑幌海东。一望无涯红日近，龙光射目碧天空。,6
Tang,邢巨,游宣州琴溪同武平一作,灵溪非人迹，仙意素所秉。鳞岭森翠微，澄潭照秋景。,2
Tang,僧栖白,赠李溟秀才,南居古庙深，高树宿山禽。明月上清汉，骚人动楚吟。数篇正始韵，一片补亡心。孤悄欺何谢，云波不可寻。,2
Yuan,李齐贤,拱北楼应制诗（见舆地胜览）,省方南国日，拜表北楼初。浩荡尊前兴，纵横笔下书。风高雁遵渚，云净鹤冲虚。老矣今多病，欢恩负倡予。,4
Yuan,周巽,题罗用和老人赐帛诗,天子嘉耆德，推恩及老成。霜纨题御赐，春䌽拜亲荣。寒谷初回暖，荒城未解兵。园黄岂终隐，徵起见升平。,4
Yuan,白珽,武陵胜集得春字,今日知何日，谈诗得伟人。闭门方掩雪，老砚自回春。湖海清尊乐，乾坤白屋贫。时时看云色，吹落紫纶巾。,4
Ming,方朴,南泉岩,思君时复上寒岩，十月林峦尚翠岚。淡竹裁成绿玉杖，石桥拄过白云庵。客怀最与山僧似，时事难从野老谈。却忆当年杜陵老，卜居正近浣花潭。,5
Yuan,月鲁不花,游育王山,育王名刹古流传，灯火于今几百年。舍利有光垂半榻，雨花无数散诸天。铁轮高揭晴轩外，玉几端临宝阁前。最忆能吟澹游叟，东湖先渡月波船。,4
Song,王钦若,登泰山,四顾无云道路开，黄麾迎从六龙来。三神合祭光千古，万旅传呼动九垓。幽鸟似通昆阆信，真松深隐栋梁材。已知身世非常事，曾到天门十二回。,3
Ming,于范,渔家傲 遁渚即事,江上人家三十里。秋花半落凉风起。籊籊竹竿波外倚。前村里。晚鸦飞尽孤云紫。月上空山天拍水。轻烟袅袅吹芦苇。八尺渔罾缘岸徙。溪桥底。橹声遥度平林尾。,5
Tang,同谷子,五子之歌① 其一,邦惟固本自安宁，临下常须驭朽惊。何事十旬游不返，祸胎从此召殷兵。,2
Song,王圭,秋风,猎桂来钟岭，翍椒度汉宫。云飞汾水阔，叶下洞庭空。海国樯帆壮，边城鼓角雄。谁知洛阳客，归意在江东。,3
Song,王运,贺圣朝影,露冷风高秋夜清。月华明。披香殿里欲三更。沸歌声。扰扰人生都似幻，莫贪荣。好将美醁满金觥。畅欢情。,3
Qing,方式济,城上乌,扬州城上乌，傍晚城楼歇。蔽日飞哑哑，天光乍明灭。扬州极盛推前朝，珠帘画阁闻吹箫。香尘细碾朝复暮，平山迤逦连红桥。一夜神兵渡淮水，炮声震动无坚垒。血溅孤臣旧战衣，降旗不见城头起。雨湿沙青鬼昼哭，至少丰草埋遗镞。饥乌不识太平年，犹想城头啄人肉。,6
Ming,玄默,泥沟驿,寒云漠漠月初弯，村舍无人户早关。十二楼中愁积雪，不知人在贺兰山。,5
Song,王云,东湖 其二,三月前头二月天，湖亭雄绝富韶妍。石形卓砌虎蹲岸，樯影浸波龙卧渊。向日鲜明花曝锦，随风零乱柳飞绵。春来此地堪行乐，谁共赏心张雅筵。,3
Yuan,吴存,徐松巢挽词,昌水番江虎座尊，归来丹鼎煮云根。莫嗟风落松无子，自喜朝阳桐有孙。易传一编了今古，诗名千载重乾坤。好将庭下黄花露，招取南州高士魂。,4
NanBei,颜延之,其四 阮始平,仲容青云器，实禀生民秀。达音何用深，识微在金奏。郭奕已心醉，山公非虚觏。屡荐不入官，一麾乃出守。,1
Ming,王野,送洪献吉还真州,秣陵还泊岸，瓜步又乘潮。离情似新月，明夜胜今宵。,5
Ming,王嗣经,鸡笼山赋得台城怀古得高字,湖山迤逦接亭皋，前代遗踪有石壕。别殿佩环归杞棘，修陵凫雁出蓬蒿。台荒过午樵歌入，寺近经时梵铎高。肠断覆舟山下路，年年春草似青袍。,5
Yuan,何中,南居寺,闭户未从容，出门谁适从。聊随碧溪转，忽与白鸥逢。小雨十数点，澹烟三四峰。峰峰看不足，山寺已鸣钟。,4
Qing,王尔烈,再入千山游大安寺,深箐层崖蛇虎居，短衣匹马过来初。峰奇乍若逢高士，境别浑如读异书。双阙洞开苍壁迥，万山奔赴绀宫虚。松林想见当时盛，拥翠惊涛势浩如。,6
Qing,于祉燕,哭景棠墓,徂谢归丘陇，荒寒接道周。故人犹在此，春草不胜愁。半世无间日，中年已白头。九重泉路邈，万事竟悠悠。,6
NanBei,刘氏（王淑英妻）,暮寒诗,梅花自烂熳，百舌早迎春。逾寒衣逾薄，未肯惜腰身。,1
NanBei,江总,别南海宾化侯诗,石关通越井，蒲涧迩灵洲。此地何辽夐，群英逐远游。高才袁彦伯，令誉许文休。悠焉值君子，复此映芳猷。崤函多险涩，星琯壮环周。分歧泣世道，念别伤边秋。断山时结雾，平海若无流。惊鹭一群起，哀猿数处愁。是日送归客，为情自可求。终谢能鸣雁，还同不系舟。其如江海泣，惆怅徒离忧。,1
Yuan,汪元量,其十二,陵庙成焦土，宫墙没野蒿。亡秦皆赵李，佐汉独萧曹。国子乘黄贵，山人著白高。飞埃犹黯黯，逝水正滔滔。,4
WeiJin,华覈,车赋,鞍罽缉裘，珠轮玉光。,0
Song,方一夔,其二,西窗幽绝处，懒与老相便。燕伴迟归客，潮推逆上船。照杯窥户月，注砚养花泉。近藁无新语，归来学钓鳊。,3
Yuan,僧本诚,山行,水声㶁㶁山中路，林深不知林外雨。转来涧深不可渡，沿流直过前山去。前山脚下溪路斜，隔江遥见山人家。,4
Tang,元晦,越亭二十韵,乏才叨八使，徇禄非三顾。南服颁诏条，东林證迷误。未闻述职效，偶脱嚣烦趣。激水浚坳塘，缘崖欹磴步。西岩焕朝旭，深壑囊宿雾。影气爽衣巾，凉飔轻杖履。临高神虑寂，远眺川原布。孤帆逗汀烟，翻鸦集江树。独探洞府静，恍若偓佺遇。一瞬契真宗，百年成妄故。孱颜石户启，杳霭溪云度。松籁韵宫商，鸳甍势翔溯。津梁危彴架，济物虚舟渡。环流驰羽觞，金英妒妆嫭。笳吟寒垒迥，鸟噪空山暮。怅望麋鹿心，低回车马路。悬冠谢陶令，褫佩怀疏傅。遐想蜕缨緌，徒惭恤襦裤。福盈祸之倚，权胜道所恶。何必栖禅关，无言自冥悟。,2
NanBei,萧皇后,述志赋,承积善之馀庆，备箕帚于皇庭。恐修名之不立，将负累于先灵。乃夙夜而匪懈，实寅惧于玄冥。虽自强而不息，亮愚蒙之多滞。思竭节于天衢，才追心而弗逮。实庸薄之多幸，荷隆宠之嘉惠。赖天高而地厚，属王道之升平。均二仪之覆载，与日月而齐明。乃春生而夏长，等品物而同荣。愿立志于恭俭，私自兢于诫盈。孰有念于知足，苟无希于滥名。惟至德之弘深，情不迩于声色。感怀旧之馀恩，求故剑于宸极。叨不世之殊眄，谬非才而奉职。何宠禄之逾分，抚胸襟而未识。虽沐浴于恩光，内惭惶而累息。顾微躬之寡昧，思令淑之良难。实不遑于启处，将何情而自安！若临深而履薄，心战栗其如寒。夫居高而必危，每处满而防溢。知恣夸之非道，乃摄生于冲谧。嗟宠辱之易惊，尚无为而抱一。履谦光而守志，且愿安乎容膝。珠帘玉箔之奇，金屋瑶台之美，虽时俗之崇丽，盖哲人之所鄙。愧絺绤之不工，岂丝竹而喧耳。知道德之可尊，明善恶之由己。屏嚣烦之俗虑，乃服膺于经史。综箴诫以训心，观女图而作轨。遵古贤之令范，冀福禄之能绥。时循躬而三省，觉今是而昨非。嗤黄老之损思，信为善之可归。慕周姒之遗风，美虞妃之圣则。仰先哲之高才，贵至人之休德。质菲薄而难踪，心恬愉而去惑。乃平生之耿介，实礼义之所遵。虽生知之不敏，庶积行以成仁。惧达人之盖寡，谓何求而自陈。诚素志之难写，同绝笔于获麟。,1
WeiJin,紫微王夫人,其十四,飘飖八霞岭，徘徊飞晨盖。紫軿腾太空，晒眄九虚外。玉箫激景云，灵烟绝幽蔼。高仙归太真，清唱无涯际。去来山岳庭，何事有待迈。,0
Qing,孔尚任,其三,白云黄鹤句多奇，具眼人来自避之。莫怪纷纷题壁者，模糊未见上头诗。,6
Yuan,危素,奉答孙履常先生见寄,闭门无梦到京都，自爱云林水竹居。浊酒肯从田父醉，穷乡自与故人疏。天风振树山厓直，海月当楼雪景虚。深忆金陵孙处士，远蒙相寄数行书。,4
Tang,僧次休,赠白使君乐天（题拟）,闻有馀霞千万首，何妨一句乞閒人。,2
Qing,僧元璟,送顾云驭广文之太平,绛帐南行吾道东，钱塘江上鲤鱼风。百年儒雅推名世，三绝风流属老翁。天姥闲游听虎瑟，石华戏采蹑蛟宫。来春拟著谢公屐，华顶同看初日红。,6
Yuan,阿里西瑛,【商调】凉亭乐 叹世,金乌玉兔走如梭，看看的老了人呵。有那等不识事的痴呆待怎么？急回头迟了些儿个。你试看凌烟阁上，功名不在我。则不如对酒当歌，对酒当歌且快活，无忧愁，安乐窝。,4
Yuan,艾性夫,癸巳小至,舌在贫何害，脾清瘦不妨。天心半夜子，道脉一分阳。山色春秋老，梅花天地香。半炉煨芋火，意味颇悠长。,4
Song,王越石,其三 游洞天四首（第四首自注：倒次前题原韵。）,乱峰如展画屏看，老蔓纡根虺斗盘。飞步寻真尽深处，乳花凝雪逼人寒。,3
Yuan,李质,其五 息肩馀暇,日午樵归已觉疲，每来亭下坐移时。歌声谷口如相答，柯烂腰间总不知。寂寂心灰吾独冷，营营形役予何痴。白头名士投簪晚，输与寻常牧竖儿。,4
Yuan,汪梦斗,枕上漫成,偶涉长江向北来，时寒江北较花迟。一春十日九风雨，百岁半生多别离。佛刹疏钟催客睡，酒楼戏鼓挠人诗。幽燕尚在黄云外，偻指何时是到期。,4
NanBei,徐勉,夏诗,夏景厌房栊，促席玩花丛。荷阴斜合翠，莲影对分红。此时避炎热，清樽独未空。,1
Qing,王苹,春日述怀,泉头十九年前住，试看垂杨大几围。犹是只鸡招近局，依然山鸟怪儒衣。诗如上水船难进，身似沾泥絮不飞。屈指年华竟虚掷，从前悔未买渔矶。,6
Ming,方太古,寒食思献小酌,已买桐江旧钓船，清江白石趁鸥眠。风前转眼逢寒食，时事惊心岂少年。故国梨花千树雪，小堂杨柳一枝烟。夜来有梦高阳侣，觅得村沽饮十千。,5
Song,王之望,其八,有客过松径，呼儿下竹关。张灯深夜语，沽酒远村还。醇异交公瑾，清非醉景山。剧谈自有理，不在浊醪间。,3
WeiJin,僧支遁,咏利城山居,五岳盘神基，四渎涌荡津。动求目方智，默守标静仁。苟不宴出处，托好有常因。寻元存终古，洞往想逸民。玉洁箕岩下，金声濑沂滨。捲华藏纷雾，振褐拂埃尘。迹从尺蠖屈，道与腾龙伸。峻无单豹伐，分非首阳真。长啸归林岭，潇洒任陶钧。,0
Qing,方仁渊,其五 拂水岩,绝顶忽逢涧，巍然驾石梁。水从何处拂，山到此中央。芳树笼城碧，晴川入海黄。登临因尽兴，随意坐禅房。,6
Yuan,李祁,其二,城郭人民事事非，空馀尘土满征衣。君犹有道堪流俗，我已无家不念归。天地晦冥龙去远，江湖寥落雁来稀。极知此后还相忆，愁见青山映夕晖。,4
Qing,王鸣雷,客夜闻蛩,唧唧复何意，一声声入心。始知为客久，况乃值秋深。幽独同时寂，灯光此际沉。长门霜落后，送尔尽情吟。,6
Tang,尹鹗,临江仙 其一,一番荷芰生池沼，槛前风送馨香。昔年于此伴萧娘。相偎伫立，牵惹叙衷肠。时逞笑容无限态，还如菡萏争芳。别来虚遣思悠飏。慵窥往事，金锁小兰房。,2
Ming,叶宪祖,五供养,堂前闹嚷敢是。司马题桥。游子严装。见介生：小生今日起身应试。特请岳母出来拜别净：好好。你。看花游帝里。挟策射明光莫为我。孩儿悒怏。度晨昏自有区区相傍你。着鞭须及早。行迈好徜徉但愿。一举成名慰人凝望。,5
Qing,王时翔,寄范声佩进士都门,我占湖滨一钓竿，相思有梦到长安。美人何处碧云合，欲赠芙蓉江水寒。,6
Ming,王恭,客中闻子规,关路草凄凄，枫林杜宇啼。思深湘岸曲，声断郢云西。故国春归尽，他乡客去迷。凄凉听渐近，疲马亦长嘶。,5
Yuan,汪铢,送巫一上归富川,偶随流水去，兴尽即言归。欲别更携手，重来未有期。江云浮别酒，溪雪洒禅衣。遥想松房树，新生东向枝。,4
Yuan,李孝光,东林寺,骑马过东林，当阶入绿阴。路斜瑶草合，云去落花深。老去况独立，兴来时一吟。数来成故旧，相对挽重临。,4
Yuan,周密,送僧归峨眉,大峨山顶寺，归路八千遥。百丈牵云上，三衣带雨挑。岭寒栖板屋，路断隔绳桥。若过三闾宅，骚魂试一招。,4
Ming,丘民,送友人之杭,又随南雁度钱塘，不道并州是故乡。江上秋风莼菜美，山中春雨石田荒。杜陵老去宁忘蜀，江总归来不是梁。欲采芙蓉赠君去，锦云零落倚凄凉。,5
NanBei,刘义恭,艳歌行,江南游湘妃，窈窕汉滨女。淑问流古今，兰音媚郑楚。瑶颜映长川，善服照通浒。求思望襄澨，叹息对衡渚。中情未相感，搔首增企予。悲鸿失良匹，俯仰恋俦侣。徘徊忘寝食，羽翼不能举。倾首伫春燕，为我津辞语。,1
Yuan,吴志淳,其二,东湖万顷波渺茫，人家多在云水乡。《竹枝》调短阿家女，《桃叶》歌长何处郎。疏林归鸟度花影，近水流萤浮竹光。东山坐待月已出，不觉凉露沾衣裳。,4
Song,王巩,其三,静者宜膺寿，胡为忽梦楹。伤嗟见行路，优典识皇情。徒泣巴山路，终悲蜀道程。弟兄仁达意，千古各垂名。,3
WeiJin, 无名氏,晋铎舞歌云门篇（当魏太和时。）,黄云门。唐咸池。虞韶舞。夏夏殷沪。列代有五。振铎鸣金。近大武。清歌发唱。形为主。声和八音。协律吕。身不虚动。手不徒举。应节合度。周其叙。时奏宫角。杂之以徵羽。下餍众目。上从钟鼓。乐以移风。与德礼要辅。安有失其所。,0
Ming,尹铉,其三,蓑笠新渔侣，芒鞋旧猎徒。樵期山客唤，綦约院僧呼。有力浮名绊，幽栖皓月孤。筑亭馀隙■，容一老夫无。,5
Yuan,李齐贤,相州夜发 其一,宵征图避暑，清兴亦难穷。星斗苍茫外，山川寂寞中。满衣芳草露，拂面绿槐风。此夜华堂月，还应梦转蓬。,4
NanBei,王延,别萧咨议诗,霏云承永夜，皓烛骛离轩。执酒怆谁与，举袖默无言。忍兹君为别，如此岁方暄。年深北岫时，鸟思南国园。江上愁别日，阶下树芳荪。,1
Tang,王梵志,其二,夜眠须在后，起则每须先。家中勤检校，衣食莫令偏。,2
Yuan,李谷,燕,檐前相对语，客里故相依。身世炎凉迫，乾坤羽翼微。巢成还弃去，雏长却分飞。见尔增悲慨，今年又未归。,4
Yuan,江汉,濮川月夜清游歌,有客来扣门，邀我清夜游。夜长苦不寐，夜游慰淹留。于时仲冬十五夜，小星嘒嘒奎与娄。乾坤上下绝尘滓，团圆月色如中秋。恰如银盘出东海，照我毛发寒飕飕。此时清兴发，与客相绸缪。即从西街入，便至西河头。行行渡溪曲，石梁跨清流。鱼鳞万屋似城市，市廛行尽皆田畴。我行兴巳尽，客指归路休。归去语妻子，此时足清幽。不知百龄内，夜夜得此不。生平不作不平事，游时不觉心优游。,4
Tang,漳郡守,梦康仙示诗①,卖药因循未得还，却因耽酒到人间。有心只恋琵琶坂，无意更登山上山。,2
Yuan,王虎臣,赠汪鹤舟,吾闻列山之儒骑鹤飞，明月为佩霓为衣。又闻化鹤丁令威，七十甲子今始归。先生扁舟载飞鹤，五湖七泽将安之。江湖旧游波渺渺，床头金尽故人少。犹能为客典春衣，酒边豪气天地小。名贤歌颂题满轴，披图亦自不碌碌。黄金白璧分与人，惟有便便五经腹。朅来访我坐毡冷，岸帻扶筇微酩酊。开樽促席意气倾，剪烛商诗寒夜永。星星斑鬓今如此，清谈自是青云士。试问烟波载皓衣，何如一舸携西子。,4
Yuan,李达衷,金襕窟（见胜览）,菩萨何为在石间，剩令吾俗费跻攀。云涛烟浪相舂激，素服华冠岂老残。寂灭知他无体现，依俙祈自有心看。声求色见已为妄，目击道存尤所难。,4
Qing,方荫华,其二,我初来阳羡，百晦如云集。孩提事不知，欲泣不成泣。苦忧家计空，又愁儿难立。尽日独筹量，终夜寒衾湿。展转求名师，望汝诗礼习。严惭孟母机，教愧欧氏荻。庶几读父书，篇幅劳什袭。,6
Ming,王泽,高宗所书绢素杜律,江头宫殿日迟迟，朝退千官默坐时。春尽龙沙无雁度，尺缣惟写少陵诗。,5
WeiJin,应玚,公燕诗,巍巍主人德，佳会被四方。开馆延群士，置酒于斯堂。辨论释郁结，援笔兴文章。穆穆众君子，好合同欢康。促坐褰重帷，传满腾羽觞。,0
Ming,王以悟,端阳偕监中诸同年游满井次韵荅赠 其一,安定城门外，炎炎正麦秋。高林疑日远，乍两怪虹收。王气千年壮，灵泉十丈幽。春雷应有待，争看起龙头。,5
Qing,王之科,法华寺,爱此泉林好，来游李氏园。沿溪花覆地，绕径竹成垣。蝶梦空今古，经声几寂喧。酒阑酣索句，绝胜入桃源。,6
Tang,克符道者,六祖曹溪宝,南得黄梅意，曹溪记法泉。三衣兼祖印，一钵尽师传。慈月光千海，玄河注百川。神洲十二代，法眼继相传。,2
Song,王渔壑,月夜登楼,维舟古柳傍严城，借我今宵倚晚晴。一笛清风秋万里，半楼残月夜三更。客怀耿耿清樽窄，世故悠悠白发生。醉倒拍床谁唤醒，辘轳声里辨长庚。,3
Ming,丁鹤年,汩汩,汩汩在尘埃，羁怀不暂开。病将颜玉去，愁送鬓丝来。招隐惭高蹈，扶颠乏大才。行藏成两失，回首有馀哀。,5
Yuan,周巽,寄德安县尉刘麟纪,千里浔阳客，青衫泪未乾。琵琶秋月白，芦荻晓霜寒。感慨悲王粲，登临忆谢安。风尘满江右，何处觅渔竿。,4
Ming,尹祥,哭李相国,千古韩山牧隐孙，光风霁月映朱门。天姿迥出神仙骨，学海应蟠性理源。簪履春坊规范盛，经纶廊庙令仪尊。奈何信宿天峰路，终见铭旌向九原。,5
Tang,僧寰普,心珠歌,山僧自达空门久，淬炼心珠功已构。珠迥玲珑主客分，往往声如师子吼。师子吼，非常久，皆明佛性真如理。有时往往自思惟，豁然大意心欢喜。或造经，或造论，或说渐兮或说顿。若在诸佛运神通，或在凡夫兴鄙吝。此心珠，如水月，地角天涯无殊别。祇因迷悟有参差，所以如来多种说。地狱趣，饿鬼趣，多种轮回无暂住。此非诸佛不慈悲，岂非阎王配交做。劝时流，深体悉，见在心珠勿浪失。五蕴身全尚不知，百骸散后何处觅。,2
Ming,叶颙,重阳感兴（甲午岁）,佳节明朝是，同谁上翠微。西风人易老，南国雁初飞。黄菊清香晚，乌纱白发稀。牛山今昔异，感慨欲粘衣。,5
Yuan,僧克新,次韵陈敬初员外留题三塔寺二首 其一,南省郎官金马客，使车遥驻郭西林。龙宫乞水波涛险，雁塔题诗薜荔深。世外烟花春烂熳，云中幢戟夜萧森。十年海国论文旧，风雨沧江辱屡寻。,4
Yuan,王都中,登东山寺,古寺岧峣隐翠微，松阴行尽见朱扉。岩花识面远迎笑，野鸟忘机近不飞。相国书堂今寂寂，山僧法座久巍巍。凭阑欲问当时事，白鹭无言立钓矶。,4
Yuan,李延兴,游长春宫,飞观连霄汉，山门一径幽。青林藏雨暗，白水抱城流。未脱尘中趣，虚传物外游。回骖西日晚，清磬起层楼。,4
Tang,李暇,相和歌辞 其一 怨诗三首（一作怨诗三首 一）,罗敷初总髻，蕙芳正娇小。月落始归船，春眠恒著晓。,2
Yuan,王翰,留别古心淳上人,白社交游少，唯公即旧知。机閒同嗜酒，趣合共耽诗。沦落三生话，苍茫百岁期。空持匣中剑，日暮竟何之。,4
Tang,毛文锡,酒泉子,绿树春深，燕语莺啼声断续，惠风飘荡入芳丛，惹残红。柳丝无力袅烟空，金盏不辞须满酌，海棠花下思朦胧，醉春风。,2
Tang,僧慧能,偈 其一,菩提本无树，明镜亦无台。本来无一物，何处惹尘埃。,2
Qing,王沄,其二,小筑违尘市，西畴旧草堂。谁言林未密，惟爱日初长。宿雨低江柳，晴云上海棠。晚来余兴在，秉烛绕回廊。,6
Song,王逵,上巳游东禅诗,紫陌破清晨，雕鞍映画轮。因修洛阳禊，重忆永和春。锦绣荀香度，楼台梵宇新。忙中得闲暇，来见解空人。,3
Song,王象祖,诗一首,皋夔周公佐中古，萧曹房杜兴汉唐。因时因事修治效，不谈道学亦何妨。,3
Ming,王玉峰,喜迁莺,生上：貂裘敝早。叹思断白云。梦消芳草。伉俪无聊。功名怎了。两情一样煎熬。,5
Song,淳藏主,其七,一瓢颜子非为乐，四壁相如未是高。争似山家真活计，屋头松韵泻秋涛。,3
Song,王沂孙,南浦 其二 前题,柳外碧连天，漾翠纹渐平，低蘸云影。应是雪初消，巴山路、蛾眉乍窥清镜。绿痕无际，几番飘荡江南恨。弄波素袜知甚处，空把落红流尽。何时橘里莼乡，泛一舸翩翩，东风归兴。孤梦绕沧浪，蘋花岸、漠漠雨昏烟暝。连筒接缕，故溪深掩柴门静。只愁双燕衔芳去，拂破蓝光千顷。,3
Qing,王采薇,幻梦,几叠春山路，谁分碧扇开。露光生竹石，云气杂楼台。鹤度凉潭去，钟穿薄雾来。微茫天水阔，我梦正寻梅。,6
Yuan,李士瞻,黑水洋为风浪所飘见倭国界山船间虽有所赋成于一时苟简殊未工也阻风之暇复次所怀再书船之左,极海风波不易模，孤臣去国逮天隅。东临倭子将非类，西脱秦山即异区。鵩鸟昔来凶已告，界山今遇死无殊。男儿许国诚何恨，只恐君王念未苏。,4
Qing,王铎,其五,攀践在幽岑，人间一古林。盘陀窥太始，葱岭割重阴。白雪吹香籁，苍龙隐窟心。冲夷深炼药，渺渺下空音。,6
Song,王黼,句,巧将千嶂遮晴日，借得三眠作翠帷。,3
Yuan,孔文卿,上马娇,不索你狠。更怕我荒。你道是先打后商量。做了个耕牛为主遭鞭杖。见外则荒内则相隔着汉阳江。陛下常久雇镇苏杭。,4
NanBei,到洽,赠任昉诗,兽生文蔚，凤亦五色。绚彩火然，岂由画饰。猗欤若人，不扶自直。数仞难窥，万顷谁测。（一章）四教必修，九德斯备。往行前言，多识罔匮。一见口传，暂闻心记。生知之敏，昔餐今至。（二章）艺不兼游，择其从善。苞罗载籍，绝妙虫篆。该综名实，宪章朝典。不体良才，孰营心辩。（三章）在昔未遘，乃眷伊人。余未倒屣，先枉清尘。顾惭菲薄，徒招好仁。倾盖已旧，久敬弥亲。（四章）范张交好，升堂拜母。亦蒙吾贤，此眷之厚。恩犹弟兄，义实朋友。岂云德招，信兹善诱。（五章）欣遇以来，四载斯日。运谢如流，时焉岁聿。月次既穷，星回已毕。玄象昼昏，明庶晓疾。（六章）妍拙不齐，方员各取。子登王朝，为代规矩。余栖一丘，卧痾静处。同尽性分，殊涂嘿语。（七章）得于神遇，相忘道术。若水之淡，乃同胶漆。岂寄呴濡，方申绸密。在心为志，非诗奚述。（八章）,1
WeiJin,孙盛,镜赋（序）,余昔于吴市得见青明镜，即异之。及晞日映水，光采流曜，有殊众鉴，乃始知旷世金精，实不赀之异物也。,0
NanBei,谢惠连,捣衣诗,衡纪无淹度，晷运倏如催。白露滋园菊，秋风落庭槐。肃肃莎鸡羽，烈烈寒螀啼。夕阴结空幕，宵月皓中闺。美人戒裳服，端饰相招携。簪玉出北房，鸣金步南阶。櫩高砧响发，楹长杵声哀。微芳起两袖，轻汗染双题。纨素既已成，君子行未归。裁用笥中刀，缝为万里衣。盈箧自余手，幽缄俟君开。腰带准畴昔，不知今是非。,1
Song,王云,赠仰山简老,简师飞锡地，天外集云峰。挐石松根瘦，歆窗竹影浓。山寒侵坏衲，涧响杂疏钟。客问西来意，无言凭短筇。,3
Song,王初,七夕,榆叶飘零碧汉流，玉蟾珠露两清秋。仙家若有单栖恨，莫向银台半夜游。,3
Ming,王云凤,汴梁有感,霸主荒台空突兀，隋堤残柳正萧疏。耕夫不识市朝变，野寺犹存宫殿馀。士惯悲歌成故俗，土含燐血已穿渠。抱城浊浪何时息，汉策今惭总不如。,5
NanBei,吴思玄,闺怨诗,金风响洞房，佳人心自伤。泪随明月下，愁逐漏声长。灯前羞独鹄，枕上怨孤凰。自觉鸳帷冷，谁怜珠被凉。,1
Yuan,甘瑾,艾季诚自北回,行李京华旧，谁知二陆贤。并从金马署，幽访玉堂仙。书待常何荐，诗从贺监传。都将倦游梦，一问五湖船。,4
Yuan,王容溪,如梦令,林下一溪春水。林上数峰岚翠。中有隐居人，茅屋数间而已。无事。无事。石上坐看云起。,4
Song,僧子兰,晚景①,池荷衰飒菊芬芳，策杖吟诗上草堂。满目暮云风卷尽，郡楼寒角数声长。,3
Ming,丁奉,家居,家居承祖德，奕世享清平。山袭虞雍号，湖传吕尚名。僻乡便吏隐，腴土惬农耕。自揣狐丘志，微吟记此生。,5
Ming,王称,陇头水,陇底望秦关，萧萧陇水寒。照人犹带恨，饮马不成湍。落日边尘合，秋风候骑残。谁磨三尺剑，直为斩楼兰。,5
Tang,江为,送客,明月孤舟远，吟髭镊更华。天形围泽国，秋色露人家。水馆萤交影，霜洲橘委花。何当寻旧隐，泉石好生涯。,2
Yuan,李荣,句,国人久倚东园望，拟筑沙堤到广陵。,4
NanBei,萧统,其二,浚充如萧散，薄莫至中台。徵神归鉴景，晦行属聚财。嵇生袭玄夜，阮籍变青灰。留连追宴绪，垆下独徘徊。,1
NanBei,王筠,和皇太子忏悔诗,习恶归礼忏，有过称能改。圣德及群生，唱说信兼采。翘心荡十恶，邈诚销五罪。三缚解智门，六尘清法海。超然故无着，逍遥新有待。,1
Tang,冷朝阳,瀑布泉,潺湲半空里，霖落石房边。风激珠光碎，山欹练影偏。急流难起浪，迸沫祗如烟。自古惟今日，凄凉一片泉。,2
Yuan,毛直方,渔父辞 其一,万里清江两桨船，一竿一缕水云边。平生不识书与剑，也得醉饱供閒眠。,4
Song,王用,送枢密使楼先生还乡,辅治皇朝已有年，一朝辞老意乾乾。满京朱紫咸怀德，设席城门表大贤。别酒斟来须罄盏，阳关迭唱促开船。于今解职归田里，指日丹书下九天。,3
Tang,僧栖白,哭刘得仁,为爱诗名吟至死，风魂雪魄去难招。直须桂子落坟上，生得一枝冤始消。,2
WeiJin,郑丰,其二,鸳鸯于飞，载飞载吟。有郁浚薮，实惟桂林。芳条高茂，华繁垂阴。爰翱爰翔，爰甜其南。有馥其芬，协我好音。,0
Yuan,李昱,雪后山行,雪后春泥滑，篮舆款作程。山从岩罅出，云向树头生。路远劳行役，心幽惬物情。茅茨深处见，因有午鸡鸣。,4
Qing,文星瑞,自藤县至容县道中书所见,峰峦塞虚空，去天仅盈掌。江流百千折，势束不得放。两崖蔽深丛，烟云色莽苍。日光忽相射，空绿互回荡。轻舠入其中，狭隘若瓮盎。岩隙悬修縆，一发青梯上。十里九回却，颠倒作非想。稍稍露汀洲，豁然境开朗。篷窗澹无事，爱此秋气爽。回睇所来处，转觉袖惝恍。缚茅三两屋，隔树午舂响。忘机沙上禽，无鱼独来往。,6
Qing,方士淦,道光乙巳八月闻少穆先生屯边感作,谪宦栖迟已四霜，元戎谋国重边防。欣闻才子跻仙岛，伫见长庚返夜郎。雪水引来戈壁迥，秋风飘处玉关凉。沙场我欲无间土，题向天山青数行。,6
Song,王钦臣,次韵苏子由咏李伯时所藏韩干马,天闲不遇头亦垂，真姓本不求青丝。由来奇骨类奇士，立见俱似囊中锥。凤头初踏葱岭至，绣膊东由青海驰。春风宛转白玉镫，晚日照耀黄金羁。李侯对此意匠发，造物真比毫端奇。方歅之相岂可拟，颠倒未免雄称雌。翰林相继写高韵，何止羊何共和之。玉花照夜古称美，颜色乃是论其皮。固知神骏不易写，心与道合方能知。文章书画固一理，不见摩诘前身应画师。,3
Ming,王天性,和小洲舟次,飞花啼鸟满山城，嗟尔穷途此日行。松径鹤猿频入梦，瘴江烟雨若为情。天光笼水浮官舫，海色生风送客程。千里故人明月夜，应同离绪叹分萍。,5
Ming,王行,雪航,大野饶积雪，溪山同混茫。轩窗时眺望，虚邃若舟航。晓霁浮玉色，夜寒流月光。山阴馀兴在，吟咏不能忘。,5
Yuan,李鸣凤,中山出游图,堪笑龚侯戏鬼神，豪端写出逼天真。我贫不敢披图看，恐作揶揄来笑人。,4
Yuan,汪泽民,长埧渡,长埧临津口，狂风晚雨斜。石苔粘绿发，河柳吐红牙。鸣橹惊沙鸟，回舟激浪花。乐饥宁饮水，解渴漫思茶。,4
Song,王山,忆盈盈题玉女池二首 其二,柳条黄尽杏梢新，山翠无非昔日春。花色笑风春似醉，寂寥惟少赏花人。忆昔闲妆淡纻衣，一枝红拂牡丹徽。无端不入襄王梦，为雨为云到处飞。,3
Yuan,李思衍,妙高台,危亭新构客持觞，雨挹阑干面面凉。烟外好山供水墨，风前老树奏笙簧。接天净绿秋江白，著地彤云晚稻黄。騕袅丝鞭归兴逸，水晶宫殿桂花香。,4
Ming,文洪,乌石滩,百川过雨滩声乱，渺渺双篷溯急流。山气蒸云斜走马，浪花飞雪倒行舟。参差渔网斜阳外，零落人家古渡头。望望三衢知不远，烂柯山下即龙丘。,5
Song,方士繇,句 其一,肯向渊明拚一醉，何妨乘兴过篱东。,3
Qing,王鼎,泛舟太湖,双帆剪破碧玻璃，秋色空濛望欲迷。七十二峰何处好，夕阳一角洞庭西。,6
Ming,王翃,怨东风 醉途有感,芳草粘归骑。人醉。月树绿春城。烟外生烟半水生。水烟平。金鞭更向谁家宿。旧怨章台曲。今日东风。明日西风。几个哀鹏不泪红。,5
Tang,僧子兰,晚景①,池荷衰飒菊芬芳，策杖吟诗上草堂。满目暮云风卷尽，郡楼寒角数声长。,2
Qing,于衣,介根城,城中城外正新秋，水色山光杖底收。尤涉亭高村北角，计斤庵峙岭西头。芦塘自放呼名鸭，柳陌还驱化树牛。更欲登临期纵目，荒台竦处看沧洲。,6
Song,王澜,念奴娇 其四 避地溢江，书于新亭,凭高远望，见家乡、只在白云深处。镇日思归归未得，孤负殷勤杜宇。故国伤心，新亭泪眼，更洒潇潇雨。长江万里，难将此恨流去。遥想江口依然，鸟啼花谢，今日谁为主。燕子归来，雕梁何处，底事呢喃语。最苦金沙，十万户尽，作血流漂杵。横空剑气，要当一洗残虏。,3
WeiJin,潘尼,游西岳诗,驾言游西岳，寓目二华山。金楼琥珀阶，象榻玳瑁筵。中有神秀士，不知几何年。,0
WeiJin,嵇康,五言诗三首 其一,人生譬朝露，世变多百罗。苟必有终极，彭聃不足多。仁义浇淳朴，前识丧道华。留弱丧自然，天真难可和。郢人审匠石，钟子识伯牙。真人不屡存，高唱谁当和。,0
Tang,毛文锡,醉花间 其一,休相问，怕相问，相问还添恨。春水满塘生，鸂鶒还相趁。昨夜雨霏霏，临明寒一阵。偏忆戍楼人，久绝边庭信。,2
Ming,王稚登,其二,避人成独往，一室谢喧嚣。泉近书声碎，山深酒价高。千峰对茅屋，终日听松涛。五亩瓜园地，躬耕莫惮劳。,5
Ming,方逢年,石鼓歌,落落石鼓，曾孙之武。臣籀书之，诵者臣虎。十鼓九夏，孔所删者。车攻吉日，择其言雅。石鼓十章，归于原野。秦销其金，鼎乃泗沉。秦灰维扬，经乃壁藏。石鼓十章，遁于陈仓。其一鼓独，受杵以腹。神或使然，一还九族。使宋金焉，使彝幽燕。金脱文存，以开帝先。辟雍皇只，陈甲至癸。乐雍论鼓，于皇多士。日佳壬申，右我成均。吉日癸巳，寿矣弗伦。天子万寿，鼓尔左右。,5
Song,王介,其三,金陵村里王夫子，可是能吟富贵诗。,3
Yuan,释炳同,句,老来非厌客，静里欲书经。,4
Qing,方大猷,卖花声,桑落酿初成。一曲新声。年来觞咏顿忘情。若到尽头无歇处，万念都清。何者是功名。荣辱如枰。殷勤佛子传灯。去住临难方解脱，直證无生。,6
Yuan,叶朱,其二,城周万里势嵯峨，董役功成奈虏何。还是管城为计巧，至今文字策勋多。,4
Ming,尹守衡,虎邱山,邱峦高阚阖闾城，野寺姑苏旧有名。远浦楼台云外出，近河帘舫画中行。侵檐树色深深见，入座泉声细细生。一缕茶烟出方丈，晚风吹送有馀清。,5
Song,卞震,句 其一,雨壁长秋菌，风枝落病蝉。,3
Song,孔平仲,常父相率作吴丞相挽词 其一,久倦调羹手，新寻辟谷方。谓还周衮绣，重补舜衣裳。忽报中台拆，同嗟一鉴亡。森然栋梁气，今此掩黄肠。,3
NanBei,萧衍,子夜四时歌十六首 其一 春歌四首,阶上香入怀，庭中花照眼。春心一如此，情来不可限。,1
Song,郊庙朝会歌辞,其四 又六变,接圣宅神都，方来五达区。国贤熙帝载，灵命握乾符。至化当纯被，斯文益诞敷。车书今混一，圣治奉三无。,3
Song,王岩,其七,飞来疑是鹤，下处却寻鱼。,3
Yuan,王义山,挽遂初陈尚书,到得咸淳国步艰，几回抗疏动天颜。丈夫那肯死牖下，馀子从教活草间。有分珠厓终着去，无心白发望生还。故人目断暮云处，雾雨濛濛山外山。,4
Qing,王戬,读放翁集,南流四杰俱惊才，醉心尤在渭南伯。江翻海立富篇章，跃马弯弓老梁益。一寸丹心常炯然，归来垂钓镜湖边。却怜老死空家祭，不见王师北定年。,6
Ming,文肇祉,月夜与王明度明善登文笔峰,晚来秋雨霁，山月向人高。同上留云阁，因攀栖鹤巢。诗联林外句，帻岸醉中豪。独立群峰下，天风吹鬓毛。,5
Yuan,李齐贤,豫让桥,一片荒桥石，谁留国士名。山含千载愤，日照九泉诚。不为恩难报，徒求事易成。此言真有激，邪佞合心惊。,4
Tang,方干,夏日登灵隐寺后峰,绝顶无烦暑，登临三伏中。深萝难透日，乔木更含风。山叠云霞际，川倾世界东。那知兹夕兴，不与古人同。,2
Song,王志道,其十,新竹成林犹带粉，早秧出水便成针。日长门巷无人过，一觉齁齁夏木阴。,3
WeiJin,郑丰,其三,鸳鸯于飞，乘云高翔。有嘤其友，戢翼未翔。澹淡素波，容与趋倡。虽曰戢止，和音远扬。我有好爵，与子偕尝。鸳鸯于飞，徘徊翩翻。载颉载颃，顾侣鸣群。有郁兰皋，冽彼清源。驾言游之，聊乐我云。思与佳人，齐欢顺川。,0
Qing,方文,六月,六月重衾更着绵，阴寒浑似暮秋天。我生半百何曾见？记是康熙丙午年。,6
Qing,王宾,凤山八景①,薰风吹泮水，荷芰发清香。澹荡烟波里，氤氲台榭傍。敢誇君子质，幸藉圣人光。尚愿扶摇力，微馨献玉堂。,6
Ming,方逢时,过天津,城头初日乱啼鸦，客子行歌上使槎。蜃气高连蓬岛近，雁行遥度蓟门斜。河声过雨添新涨，草色和烟翳浅沙。闻道边庭犹苦战，九关西望动悲笳。,5
NanBei,王规,细言应令诗,针锋于焉止息，发杪可以翱翔。蚊眉深而易阻，蚁目旷而难航。,1
Tang,尹懋,同燕公汎洞庭,风光淅淅草中飘，日彩荧荧水上摇。幸奏潇湘云壑意，山旁容与动仙桡。,2
Song,丁羲叟,渔家傲,十里寒塘初过雨。采莲舟上谁家女。秋水接云迷远树。天光暮。船头忘了回来路。却系兰舟深处住。歌声惊散鸳鸯侣。波上清风花上雾。无计去。月明肠断双栖去。,3
Song,尤煜,西湖置酒短歌,春云薄，淡将落。我心良与然，浩荡杳无著。黄鸟枝头语太工，可能唤起东坡翁。眼前妙景供妙咏，钧天吹下乘长风。醉而复醒醒复醉，香山居士今安在。濡首狂歌无限情，一齐付与云山外。,3
NanBei,萧纪,晓思诗（《诗纪》作晓色。）,晨禽争学啭，朝花乱欲开。炉烟入斗帐，屏风隐镜台。红妆随泪尽，荡子何时回。,1
Yuan,朱升,饯毕公大还山,杨枝袅娜酒旗摇，人去人来朱雀桥。老我送君人送我，迟迟几许意难消。,4
Tang,元结,其七 将船何处去,将船何处去，钓彼大回中。叔静能鼓桡，正者随弱翁。,2
NanBei,沈约,齐讴行,东秦称右地，川隰固夷昶。层峰驾苍云，浊河流素壤。青丘良杳郁，雪宫信疏敞。王佐改殷命，霸功缪周网。,1
Tang,孔德绍,行经太华,纷吾世网暇，灵岳展幽寻。寥廓风尘远，杳冥川谷深。山昏五里雾，日落二华阴。疏峰起莲叶，危塞隐桃林。何必东都外，此处可抽簪。,2
Tang,省吏,嘲崔左丞①,崔子曲如钩，随例得封侯。膊上全无项，胸前别有头。,2
Song,王瑜,庄严寺海棠洞,千株相对复相重，袅娜繁枝夹路红。疑是当时锦步障，至是留得罩春风。,3
Ming,支大纶,其二,当门兰𦶜故应锄，塞路荆榛讵易除。霅水更无修禊侣，由拳刚有未焚书。哑哑猿鹤声犹咽，楚楚松筠叶乍舒。满目江湖休厝足，祗须携杖入匡庐。,5
NanBei,陆罩,采菱曲,参差杂荇枝，田田竞荷密。转叶任香风，舒花影流日。戏鸟波中荡，游鱼菱下出。不与文王嗜，羞持比萍实。,1
NanBei,高允,答宗钦诗,汤汤流汉，蔼蔼南都。载称多士，载耀灵珠。邈矣高族，代记丹图。启基郢域，振彩凉区。（一章）吾生倜傥，诞发英风。绍熙前绪，奕世克隆。方圆备体，淑德斯融。望倾群雄，响振华戎。（二章）响振伊何，金声克著。匡赞西藩，拯厥时务。放志琴书，恬心初素。潜思渊渟，秀藻云布。（三章）上天降命，祚钟有代。协耀紫宸，与乾作配。仁迈春阳，功隆覆载。招延隐叟，永贻大赉。（四章）伊余栎散，才朽质微。遭缘幸会，忝与枢机。窃名华省，厕足丹墀。愧无荧烛，少益天晖。（五章）明升非谕，信渐难兼。体卑处下，岂曰能谦。进不弘道，退失渊潜。既惭朱阙，亦愧闾阎。（六章）史班称达，杨蔡致深。负荷典策，载蹈于心。四辙同轨，覆车相寻。敬承嘉诲，永佩明箴。（七章）远思古贤，内寻诸己。仰谢丘明，长揖南史。遐武虽存，高踪难拟。夙兴夕惕，岂获恬止。（八章）时之圯矣，灵运未通。凤马殊隔，区域异封。有怀西望，路险莫从。王泽远洒，九服来同。（九章）有昔平吴，二陆称宝。今也克凉，吾生独矫。道映儒林，义为群表。我思与之，均于纻缟。（十章）仁乏田苏，量非叔度。韩生屡降，林宗仍顾。千载旷游，遘兹一遇。藻咏风流，鄙心已悟。（十一章）年时迅迈，物我俱逝。任之斯通，拥之则滞。结驷贻尘，屡空亦敝。两闻可守，安有回赐。（十二章）诗以言志，志以表丹。慨哉刎颈，义已中残。虽曰不敏，请事金兰。尔其励之，无忘岁寒。（十三章）,1
Ming,王溱,春日同吕子游王官谷限春寒花迟四韵 其一,中条何逶迤，天柱郁嶙峋。西指重华都，世远见隐沦。矫矫司空子，谁能识其真。高踪耿不灭，并游属早春。北山有松柏，南山有荆榛。所托元不偶，孤啸伤心神。,5
WeiJin,曹植,升天行 其一,乘蹻追术士，远之蓬莱山。灵液飞素波，兰桂上参天。玄豹游其下，翔鹍戏其巅。乘风忽登举，彷佛见众仙。,0
Yuan,李真人,菩萨蛮,还彤铅汞将何作。砂须剥面铅沈脚。砂精与铅精。露形不露形。争得相违背。须用三才理。汞采日中精。铅须铅里金。,4
Tang,皮日休,其三 云南,云南背一川，无雁到峰前。墟里生红药，人家发白泉。儿童皆似古，婚嫁尽如仙。共作真官户，无由税石田。,2
Ming,丁奉,晚秋雨中,暮雨黯秋光，新寒喧宿鸟。一日不开门，落叶知多少。,5
Tang,病狂人,歌① 其一,踏阳春，人间三月雨和尘。阳春踏，秋风起，肠断人间白发人。,2
Ming,王龙起,忆别曲,侬家夫婿鸡啼去，月冷星寒天欲曙。牵衣相送出门前，执手丁宁千万语。良人初心无别意，十步踌躇九回顾。吞声掩袂独凄咽，转身却入难移步。离魂随马大堤头，野烟吹雨长亭路。当年景色犹昨日，恍惚花开今两度。花开不是去年枝，妾颜不是离别时。君心大抵不如故，欲归不归迟复迟。,5
NanBei,萧察,大梨诗,大谷常流称，南荒本足珍。绿叶已承露，紫实复含津。,1
Qing,僧元璟,十月朔入会稽平阳寺参寒泉老人,双眼平生隘八垓，江东法社半蒿莱。波光清泛耶溪曲，山色奇争委宛开。钟自万松阴里出，人随一雁影边来。须知水乳相投合，缒石磨砖挽不回。,6
Ming,王圭,题赵景阳所撰朱节妇传,寡鹄中宵泣，寒栖祇旧枝。细看彤管记，何愧柏舟诗。教子断机织，养姑生鬓丝。谁能旌孝义，为奏九重知。,5
Yuan,邵□,至元九年登悯忠寺阁,俯身直下临无地，飞步凌虚觉有梯。辽宋封疆归一统，幽燕形胜控三齐。扶桑东望沧溟小，若木西瞻华岳低。安得凭风愬寥廓，一枝回首谢卑栖。,4
Yuan,元明善,次韵危虚室过居庸,一山万里限中原，神凿居庸百二川。峰势陡回愁障日，地形高出欲扪天。风沙漠漠龙庭远，云物沈沈鸟道穿。眼底兴亡谁解写，石琴秋水学冰弦。,4
Song,王渭卿,凤凰台,江山还似六朝时，老尽梧桐凤不知。保大空存前殿佛，元嘉已没旧廊碑。几年何德之衰也，曷日览辉而下之。不见长安豪杰恨，诸公忍读谪仙诗。,3
Song,方回,其二,四十里苍翠，中环万屈盘。望城藏谷底，觅路上云端。笋出一春醉，樵深三伏寒。山翁无将相，祇是敬黄冠。,3
Qing,尹会一,湖南道中,五岭三湘道路赊，山行水宿过长沙。云烘赤锦裁枫叶，秋炼金黄点菊花。万里归心依日月，百年生计觅烟霞。燕台此际饶冰雪，准拟征夫早忆家。,6
NanBei,萧岑,棹歌行,桂酒既潺湲，轻舟亦乘驾。鼓枻何所吟，吟我皇唐化。容与沧浪中，淹留明月夜。,1
Ming,王格,梦登黄鹤楼有作，寤而续成六首 其四,矶头江水浪层层，矶上楼高不可登。何事当时陈少主，西风一夜过金陵⑧。,5
Tang,于濆,古宴曲,雉扇合蓬莱，朝车回紫陌。重门集嘶马，言宴金张宅。燕娥奉卮酒，低鬟若无力。十户手胼胝，凤凰钗一只。高楼齐下视，日照罗衣色。笑指负薪人，不信生中国。,2
Qing,卞梦钰,菩萨蛮 秋夜,忽思幽坐诗联月。月联诗坐幽思忽。风露咽吟虫。虫吟咽露风。石阶苍藓碧。碧藓苍阶石。秋夜旅人愁。愁人旅夜秋。,6
Song,仇远,鼓角,五更相次晓，一曲有馀清。忽醒山林梦，遥闻鼓角声。背风还迤逦，带月最分明。莫作边城看，长淮久息兵。,3
Qing,丁澎,其三,飘渺神宫霄汉间，丹梯突兀迥难攀。苍龙峪窈云归洞，白鹤祠孤雪满山。呼吸自能通帝座，风烟原不到人寰。未逢刻石千年事，《梁父吟》成独往还。,6
Song,王古,清熙阁,选胜开轩俯北城，登临风物有馀清。画屏叠翠千峰秀，玉鉴涵虚一水明。绝境忽逢幽鹭下，赏心时觉白云生。欲知太守忘机否，鸥鸟逍遥尽不惊。,3
Ming,叶杞,感衷二十四韵（记脱脱征高邮召还事）,贡赋通重译，耕桑被九垓。歘惊氛祲满，不谓岁时催。丞相兴师出，纶音降使开。紫泥封五采，黄道绕三台。奕奕宣光业，桓桓李郭才。阵云连朔野，庙略定风埃。香糯江南饷，蒲萄陇右醅。马群金匼匝，毳帐雪毰毸。剑动彭城溃，珠还甓社来。长驱危破竹，密令疾衔枚。王者征无战，群雄势欲摧。忽闻君命召，竟勒将旗回。中夏捐鸡肋，清朝隐鸩媒。义声从此逝，锐气一时灰。天迥威弧弛，城孤画角哀。火狐翻啸聚，海鳄复喧豗。款附真遗患，除封实戏孩。民情犹耿恻，天讨尚徘徊。忧愤飞神爽，疮痍映泪腮。衮衣徒倚注，肉食自舆儓。河汉明如洗，昆仑岂易颓。孰矜黄鹄志，羞上野鹰台。微效宁无念，篇诗信漫裁。霜晴野空阔，独立望蓬莱。,5
Tang,王毂,赠苍溪王明府有文在手曰长生,执手长生在，人皆号地仙。水云真遂性，龟鹤足齐年。但以酒养气，何言命在天。况无婚嫁累，应拍尚平肩。,2
Yuan,北客,宋太祖,忆昔陈桥兵变时，欺他寡妇与孤儿。谁知三百馀年后，寡妇孤儿又被欺。,4
Qing,方以智,其二,欸乃渔歌杜若洲，露寒灯火不知愁。朝朝尽醉馀杭酒，厌薄楼船歌舞游。,6
Song,王当,戏画松柏壁,穷山数家聚，官况羁若旅。冰厅昼日永，眇眇谁与语。眷彼苍髯生，结友得新甫。奋笔写瑰姿，双虬见墙堵。饱霜柯叶老，积日皮骨枯。上有云垂天，惨淡阁寒雨。下有溪漱石，牵确绝埃土。材奇生长艰，根瘦卓立苦。交柯寒相依，雷陈共然许。分干或相避，廉蔺驯两虎。信非同根生，要是岁寒侣。众木猥连林，哙等何足伍。君看桃与李，秾丽相媚妩。情态能几时，纷纷可堪数。,3
Ming,王翰,题画小景,万籁秋声近，双峰宿霭收。江涵林影碎，野接曙光浮。萝薜通书幌，莺花避钓舟。由来扬子宅，寂寞闭丹丘。,5
NanBei,高昂,从军与相州刺史孙腾作行路难,春甲长驱不可息，六日六夜三度食。初时言作虎牢，更被处置河桥北。回首绝望便萧条，悲来雪涕还自抑。,1
Qing,方婉仪,题马守贞双钩兰花卷,楚畹幽兰冠众芳，双钩画法异寻常。国香流落空留赏，太息金陵马四娘。,6
Qing,毛澄,武担山,武陵寺废近千年，楼阁虚空锁碧天。石镜月明尘匣启，玉棺霜晓漆灯燃。巫云也自愁神女，锦水何须怨杜鹃。不见后来亡国恨，金牛换得蜀山川。,6
Qing,方维仪,春庭,烟含堤柳水潆沙，寄寓秦淮已作家。一度空庭人寂寞，不知溪上落梅花。,6
WeiJin,郭璞,其十七,翘首望太清，朝云无增景。虽欲思灵化，龙津未易上。,0
Ming,方以智,孟庙作,阳关愁北望，草落峄山空。野渡荆榛外，残碑烟火中。尘飞不见日，庙古自生风。桧柏千馀岁，犹存邹邑东。,5
NanBei,柳恽,度关山,长安倡家女，出入燕南垂。惟持德自美，本以容见知。旧闻关山远，何事总金羁。妾心日已乱，秋风鸣细枝。,1
Qing,王又曾,张瓜田为画石梁观瀑图因属狄君写小影置其前赋二首 其一,能画张徵士，佳山足卧游。浑拖绿玉杖，重过赤城秋。昨梦真弹指，新霜已上头。烦君写寒瘦，我见亦生愁。,6
Yuan,吴澄,次韵杨司业牡丹,谁是旧时姚魏家，喜从官舍得奇葩。风前月下妖娆态，天上人间富贵花。化魄他年锁子骨，点唇何处箭头砂？后庭玉树闻歌曲，羞杀陈宫说丽华。,4
Yuan,吴莱,其二 白石湫云,独上南山最上头，朝隮一点便成湫。岩腰动石风初起，海眼输泉雨欲流。蜥蜴含珠光照夜，丰隆卷铁黑沉秋。明当去挟骑笼叟，直到扶桑第几洲。,4
Yuan,李序,次韵纳斋铜雀台砖砚歌,铜雀台倾见荒土，月黑妖狐上台舞。千年瓴甋堕人间，瑟瑟苔花暗秋雨。天荒地老奈愁何，台上青泥生碧莎。斜风吹雨啼蟋蟀，此是西陵长夜歌。魏人膏血今已古，漆色凝花人未睹。一从为砚今几年，漳水滔滔自东去。为君写作铜台吟，台前瓦砾犹伤心。,4
Yuan,周伯琦,其十,扈从多馀暇，优游视草堂。特书兼左右，染翰侍明光。简峻程休父，雄深马子长。微才无一技，素食愧鹓行。,4
Yuan,吴克恭,阳羡茶,南岳高僧开道场，阳羡贡茶传四方。蛇衔事载《风土记》，客寄手题春雨香。故人惠泉龙虎蹙，吾兄紫笋鸿雁行。安得茅斋傍青壁，松风石鼎夜联床。,4
Ming,王英,其二,漠漠层霄外，寥寥太乙居。苍龙翊飞盖，白鹿挽行车。翡翠瑶台树，云霞玉洞书。何因蹑天路，探讨极玄虚。,5
Qing,于鹏翰,临川雨夜,寒雨潇潇夜，偏来客邸多。蕉声残漏滴，竹户野云过。潦倒荒陶径，风尘惭邵窝。倚床将假寐，何处赋离歌。,6
Song,孔文仲,将至南都途中感旧二首寄钱穆父 其一,北风吹雪满皇州，携手同为落魄游。霄汉路歧腾万里，江湖尘土积千忧。世情共逐飞蓬转，人事都如激浪流。只待清谈慰愁病，月明几度促归舟。,3
Yuan,李达衷,炭洞新居（洞在广州南门外十里地）,鱼游江海鸟投林，揭厉须当适浅深。拂石坐苔伸脚膝，寻泉掬水洗胸襟。兴来毕卓方偷酒，老去昭文不鼓琴。醉击唾壶真可笑，凝然默坐有馀音。,4
NanBei,沈约,从军行,惜哉征夫子，忧恨良独多。浮天出鳀海，束马渡交河。雪萦九折嶝，风卷万里波。维舟无夕岛，秣骥乏平莎。凌涛富惊沫，援木阙垂萝。江飔鸣叠屿，流云照层阿。玄埃晦朔马，白日照吴戈。寝兴动征怨，寤寐起还歌。晨装岂辍警，夕垒讵淹和。苦哉远征人，悲矣将如何。,1
Yuan,李冶,赠李之和,玄牝机关不死根，自消自息自氤氲。暖于燄燄九微火，轻似飘飘三素云。白玉池心流晓润，紫金炉口袅馀熏。未知与道相应否？试作新诗一问君。,4
Tang,李显,九月九日幸临渭亭登高得秋字,九日正乘秋，三杯兴已周。泛桂迎尊满，吹花向酒浮。长房萸早熟，彭泽菊初收。何藉龙沙上，方得恣淹留。,2
Tang,僧玄奘,题尼莲河七言,尼莲河水正东流，曾浴金人体得柔。自此更谁登彼岸，西看佛树几千秋。,2
Ming,于鉴之,其三,中谗宽死即恩纶，瘴雨蛮烟报主身。谪戍未逢除党籍，勤王端复见孤臣。丁年齿发从军敞，甲第膏腴养客贫。圣代国殇天下士，岂伊亲旧独沾巾。,5
Yuan,三于真人,无愁可解,古往今来，多忧少喜，淳化太平难值。幸逢圣贤出世。布道德、谈罗天地。上界真人权下世。御万国、不劳神器。中外偃武修文，敬贤尚德，致清平瑞。何以上答天恩，佳时念、因循等闲虚费。要先崇俭约，务饱暖、不贪名利。向玄门求奥秘。戒嗜欲、保安和气。更心上物物，头放下，乃得免人间累。,4
Ming,包衡,泛太湖,太湖秋色好，况值客心閒。挂席初收雨，推篷又见山。人家疏树里，僧寺乱云间。鸡犬村墟晚，渔郎市酒还。,5
Ming,僧弘道,和御制山居诗三首 其一,钟山云气近蓬莱，楼阁重重锦绣堆。兜率宫从天上降，桫椤花向月中开。道林再世承恩泽，圜梧当关震法雷。祖道一丝悬九鼎，提持全仗出群材。,5
WeiJin,庾阐,乐贤堂颂,峨峨隆构，岌岌其峻。阶延白屋，寤登髦俊。神心所寄，莫往非顺。灵图表像，平敷玉润。游虬一壑，栖鸾一丛。川澄华沼，树拂椅桐。林有晨风，翮有西雍。高观回雪，疏猋绮窗。洋洋帝猷，恢恢天造。思乐云基，克配祖考。仰瞻昆丘，俯怀明圣。玄珠虽朗，离人莫映。清风徘徊，微言绝咏。有邈高构，永廓灵命。,0
Ming,于奕正,西山春雪,山寒勒花花未萌，雪花片片先花生。远山遥连近山白，老松著雪亦萧槭。溪边新草未及寸，不受雪欺绿偏嫩。几客踏雪触石鸣，山僧始觉有人行。半开篱门呼客入，泉流灶下不须汲。煮泉饷客冰雪香，四山映人衣袂光。,5
Tang,敦煌作品,十二时,鸡鸣丑。子胥乃别梁王走。会稽山中逢赤眉，龙泉宝剑刀下吼。,2
Ming,王士性,赋得七星岩酬黄使君,天罡随地化为石，招摇夜浸寒潭碧。蛟龙抱珠窟底眠，惊起风雷撼广泽。划然鬼斧下天门，划碎群峰向空掷。岑嵚巧幻天琢成，洞中剩有神仙迹。石钟声度岭头云，玉壶冰结水中纹。鵁鶄属玉飞不下，欸乃渔舟隔岸闻。夕阳返照暝烟上，天籁霄沉净紫氛。连山四垂波影倒，羽觞飞映晴川抱。舟行天上人镜中，依稀欲走山阴道。黄君岂是列星精，我欲与君挹取斗柄吞长鲸。醉踏冈峦作平地，手掬星光还太清。,5
Qing,于源,鹤秀塔,龙渊之水深复深，卧波塔影尖如针。学绣女儿不得见，横塘风雨愁人心。偶闻父老谈陈迹，裴生此地曾为客。行装劫去剩空囊，路侧呻吟带饥色。落日携筐有女来，一时怜饿兼怜才。拔钗饷饵聊相济，乞食吹箫重可哀。黄金脱手浑间事，谁知中有千行泪。半面真成未了缘，三生可有相逢地。归来偏犯泥中怒，风波凋损双眉妩。岂曾密誓偶鸳鸯，竟听谗言放鹦鹉。红兰无力拒严霜，毕命朱丝长恨长。一寸柔肠容易断，十分侠骨自留香。春风转瞬忽经年，仙禁裴航得意天。前度刘郎重到日，那时紫玉已成烟。分符适值来花县，惆怅天台人不见。夜雨空房忆故钿，秋风尘罥悲团扇。比肩有妹已垂髫，依约红颜一样娇。桃叶相将迎古渡，云英犹得遇蓝桥。报恩总惜婵娟死，特筑浮图傍春水。小字空题埋玉人，遗闻合补伤心史。此事茫茫二百秋，塔前芳草使人愁。王孙一饭谈何易，漂母祠堂终古留。,6
Tang,吕从庆,赠野僧,有客逃禅住北冈，昔年支许意相当。清如细竹迎风洒，洁似孤松冒雪张。锡杖倚云看远岫，铜瓶汲月煮新汤。只今石畔双扉掩，静阅琅函日几章。,2
NanBei,萧子显,桃花曲（一作萧纲诗）,但使桃花艳，得间美人簪。何须论后实，怨结子瑕心。,1
NanBei,谢世基,连句诗,伟哉横海鲸，壮矣垂天翼。一旦失风水，翻为蝼蚁食。,1
Tang,司马扎,送进士苗纵归紫逻山居,汝上多奇山，高怀惬清境。强来干名地，冠带不能整。常言梦归处，泉石寒更静。鹤声夜无人，空月随松影。今朝抛我去，春物伤明景。怅望相送还，微阳在东岭。,2
Yuan,李唐宾,月上海棠,尘蒙金锁闲朱幌。泪湿香绒冷绣床。无语傍妆台，全不似旧时格样。慵游赏。忍见莺三燕两。么无端云雨权收掌。谁说道阳台路悽怆。著意会鸾凰。稳把佳期指望。成来往。一任閒人闹讲。,4
NanBei,王僧孺,侍宴诗,丽景属春馀，清阴澄夏首。交枝隐修径，回流影遥阜。徙帷轹轻筠，移銮拂高柳。去矣劳茂绩，勉哉报嘉诱。小臣良不才，涓尘愧所守。何用胜雕斫，譬木良如朽。,1
Ming,尹新之,其二,平生名姓动寰区，夙被先王宠遇殊。晚际盐梅调鼎日，却嫌筋力要人扶。冰壶秋月神逾爽，坎止流行志不渝。束发登门今白首，此生何处更追趋。,5
Qing,尹定铉,人日话山房,山房春气早，和旭畅微言。鼎考商彝款，书抚宋榻痕。真心怜后进，握手颂新恩。盟主词坛久，灵光仰独存。,6
Ming,叶宪祖,一剪梅,一夜春归不可招。红也难饶。紫也难饶。閒心若个殢眉梢。醒也难消。睡也难消。,5
Ming,尹昉,题刘老人林庄图,日予屏荒野，跧伏蓬蒿里。塞口欲无言，吟咏亦随已。尔时来访我，一至再三至。至辄排荆扉，何曾袖其刺。问渠亦何事，所习皆罪累。昨者踉跄到，喜呀髦士起。于尔有底益，是诚何心意。我无经济术，便诀犹未易。观尔道峰帖，起我流岩思。,5
Tang,同谷子,其四,明明我祖万邦君，典则贻将示子孙。惆怅太康荒坠后，覆宗绝祀灭其门。,2
Ming,释力金,赵千里田家四季图 其一,桃花浪已深，杨柳风犹弱。邻曲欣往来，逢迎劝耕作。健犊不自暇，老农良有托。共醉社日尊，陶然得真乐。,5
Qing,尹会一,筑室既成诗以见志,还哺虚传昼锦荣，兰陔小筑近荒城。幽居渐减凌云气，高卧稀闻吠雪声。儿辈辛勤贪帖括，老年防捡藉箴铭。东山丝竹西堂梦，争似吾家六有情。,6
Ming,毛奇龄,沓壁（新都山行作）,沓壁回青嶂，悬峰落翠微。晓云随马去，春草待人归。溪涨平流沫，林长间落晖。十年栖隐志，贫贱苦相违。,5
Tang,僧皎然,奉酬袁使君高寺院新亭对雨（其亭即使君所创）,兹亭迹素浅，胜事并随公。法界飘香雨，禅窗洒竹风。浮烟披夕景，高鹤下秋空。冥寂四山久，宁期此会同。,2
Yuan,白朴,木兰花慢 题阙,快人生行乐，捲江海、人瑶觞。对满眼韶华，东城南陌，日日寻芳。吟鞭缓随骄马，殢春风、指点杏花墙。时听鸾啼宛转，几回蝶梦悠扬。行云早晚上巫阳。蓦地恼愁肠。待玉镜台边，银灯影里，细看浓妆。风情自怜韩寿，恨无缘、得佩贾充香。说兴殷勤青鸟，暂时相见何妨。,4
Qing,王汝金,新得汪氏故居偶赋,扃钥何为者，幽居拟陆浑。烟霞藏道气，风雪炼诗魂。苍翠山排闼，澄鲜水抱门。蘼芜如可采，惆怅赋王孙。,6
Ming,史可程,沁园春 宫灯,温树不言，秘弃谁知，禁■森然。羡重门洞启，君心如日，庭燎初上，荣气弥天。莲步笼纱，金波泻影，火树正开别样妍。依稀看，似银河月晕，玉宇星悬。瑶台翠拥群仙。正香气、氤氲媚管弦。见红篝双引，花迎绮院，羊车乍转，柳曳琼筵。残焰堪怜，兰心忍折，莫遣鸳盟阁外传。须防是，有诤臣拜草，无逸陈篇。,5
Tang,方干,君不来,闲花未零落，心绪已纷纷。久客无人见，新禽何处闻？舟随一水远，路出万山分。夜月生愁望，孤光必照君。,2
Qing,方观承,野宿①,遥指行庐入暮天，营依一匝短轮连。黑风饮马人呼井，白雪眠车夜裹毡。强抱梦魂来断碛，又听轣辘起荒烟。柳条数问边门路，传道冰沙不易前。,6
Song,王志道,题大禹庙,古木夹幽径，森严夏禹祠。阴云护陵寝，遗庙锁蛟螭。窆石今犹在，梅梁事亦奇。道人情意厚，邀我读残碑。,3
Tang,李幼卿,前年春与独孤常州兄花时为别倏已三年矣今莺花又尔睹物增怀因之抒情聊以奉寄（时蒙溪幽居在义兴，益增怀溯。）,近日霜毛一番新，别时芳草两回春。不堪花落花开处，况是江南江北人。薄宦龙钟心懒慢，故山寥落水奫沦。缘君爱我疵瑕少，愿窃仁风寄老身。,2
Qing,王紫园,庐郡双忠祠铁像联,吁，某虽不是好官，非尔这个畜生，何至牵连至此；呸，我自甘为蠹役，若你稍省人事，胡为败坏如斯。,6
Ming,王夫之,南中霜降,北候怀青女，南飙拂白蘋。墟烟深漠漠，江草故鳞鳞。翠袖寒犹薄，黄华泪已新。炎洲无限橘，谁与寄湘津。,5
Song,方蒙仲,墨梅,补之敕谥村，简斋致公辅。未必画惭诗，只为遇不遇。,3
Yuan,范致大,题张先生良常草堂,溪上开新馆，高斋拥翠萝。弹琴拂石荐，垂钓得鸥波。道士笼鹅至，门生载酒过。春风看花处，随地乐行窝。,4
Tang,宋人著作中所载唐五代神仙鬼怪诗,西施诗,云霞出没群峰外，鸥鸟浮沈一水间。一自越兵齐振地，梦魂不到虎丘山。,2
Yuan,孟汉卿,寨儿令,也不昨宵。则是今朝。被风寒暑湿吹着。李文道云：我与哥哥把把脉咱。做把脉科云：哥哥。我知道这病也。我就带将药来了。做调药与正末吃科：正末云：兄弟且住。等你嫂嫂来我吃。李文道云：不要等他。你吃了就好了。正末咽科：唱：我咽下去有似热油浇。烘烘的烧五脏。火火的燎三焦。带云：兄弟也。唱：这的敢不是风寒药。,4
Yuan,于立,归越次郯九成韵,雪消汀草碧，行子理归舟。落日千山暮，清江万里流。萧萧鸣去马，渺渺没轻鸥。自笑清狂者，真成汗漫游。,4
WeiJin,陆机,挽歌辞 其一,在昔良可悲，魂往一何戚。念我平生时，人道多拘役。五常侵轨仪，夕气牵徽墨。随和乏良聘，枝骈或鸩毒。,0
NanBei,贺力牧,关山月,重关敛暮烟，明月下秋前。照石疑分镜，临弓似引弦。雾暗迷旗影，霜浓湿剑莲。此处离乡客，遥心万里悬。,1
Qing,王庭,夜泛,绿烟散夜川水明，扁舟荡漾秋风清。长芦暗见萤火出，高树下过浮云轻。两岸虫声听不彻，一梦故山归未成。天涯老眼醉多白，中流棹歌非世情。,6
NanBei,萧子晖,春宵诗,夜夜妾偏栖，百花含露低。虫声绕春岸，月色思空闺。传语长安驿，辛苦寄辽西。,1
Ming,孔天胤,夏夜永嘉馆,下马送春色，端居延夏阴。流光坐自叹，日暮不成吟。客路连沧海，归心满旧林。沉忧何所似，波涌大江深。,5
Song,丁黼,送胡季昭谪象州,一封书奏触天威，万里徒行出帝畿。始得明时来谠论，岂知薄命堕危机。身同季弟辞兄去，女抱婴儿伴母归。风雨潇潇秋又老，雁应不到岭南飞。,3
Yuan,汪天骥,次暮春韵,为爱云林绿锦苔，柴门花落昼慵开。竹床读罢南华卷，蝶梦蘧蘧枕上来。,4
Ming,叶太叔,雨春,新苔侵破榻，积雨懑空楼。湿过衔泥燕，饥翻失食鸥。水兼江树动，地接海云浮。腊月寒相近，龙钟拥敝裘。,5
Ming,文彭,舟中与顾贞叔夜话,烛短光犹白，茶倾火尚红。论心听夜雨，把袂怯春风。浩浩江湖阔，茫茫宇宙空。茆山明日上，羡杀葛仙翁。,5
Yuan,李延兴,初夏雨坐,白雨传疏点，红亭纳快风。荷香清浦近，竹暗细泉通。问道随关尹，横经愧马融。衰迟竟何补，江海任飘蓬。,4
NanBei,吴均,结客少年场,结客少年归，翩翩骏马肥。报恩杀人竟，贤君赐锦衣。握兰登建礼，拖玉入舍晖。顾看草玄者，功名终自微。,1
Yuan,艾性夫,丁亥冬大雪十数作邓清旷以苦寒吟见寄,十雪势未已，一冬天积阴。背风留更久，入夜落偏深。禾稼连冰柱，天花幻玉林。遥怜五峰老，尚寄苦寒吟。,4
Song,丁师正,挽故知容州朝请陶公 其一,游宦天西北，心随造物游。春风郧子国，明月岳阳楼。政出黔黎喜，名高夷狄愁。案巡边万里，风雪破貂裘。,3
Tang,李绛,杏园联句（以下二首又见刘禹锡、白居易集）,杏园千树欲随风，一醉同人此暂同。老态忽忘丝管里，衰颜宜解酒杯中。曲江日暮残红在，翰苑年深旧事空。二十四年流落者，故人相引到花丛。,2
Tang,王延彬,春日寓感,两衙前后讼堂清，软锦披袍拥鼻行。雨后绿苔侵履迹，春深红杏锁莺声。因携久酝松醪酒，自煮新抽竹笋羹。也解为诗也为政，侬家何似谢宣城。,2
Yuan,珠帘秀,落梅风,山无数，烟万缕。憔悴煞玉堂人物，倚蓬窗一身儿活受苦。恨不得随大江东去！,4
NanBei,王褒,九日从驾诗,黄山猎地广，青门官路长。律改三秋节，气应九钟霜。曙影初分地，暗色始成光。高旆长楸坂，缇幕杏间堂。射马垂双带，丰貂佩两璜。苑寒梨树紫，山秋菊叶黄。华露霏霏冷，轻飙飒飒凉。终惭属车对，空假侍中郎。,1
Yuan,丘处机,春日登览,时出碧云堂，回旋望八荒。云收千里净，风散百花香。欲海愁思远，春山兴味长。榰筇登眺罢，深入醉中乡。,4
Yuan,王秋江,秃笔,被褐深居未出林，摧残岂信有如今。拔毛本欲利天下，秃鬓方知负此心。老死不归刀吏守，平生当得近臣簪。斯文功在终难泯，月里东君有好吟。,4
Tang,同谷子,其三,唯彼陶唐有冀方，少年都不解思量。如今算得当时事，首为盘游乱纪纲。,2
Tang,于武陵,南游,穷秋几日雨，处处生苍苔。旧国寄书后，凉天方雁来。露繁山草湿，洲暖水花开。去尽同行客，一帆犹未回。,2
Ming,王□,赠行,剖符曾向五湖东，巳见为儒多士中。二十年馀重会面，三千里外又飘蓬。传家节操心逾厉，奕世文章体更工。归去好应修旧业，赋成还献大明宫。,5
WeiJin,曹丕,夏日诗,夏时饶温和，避暑就清凉。比坐高阁下，延宾作名倡。弦歌随风厉，吐羽含徵商。嘉肴重叠来，珍果在一傍。棋局纵横陈，博弈合双扬。巧拙更胜负，欢美乐人肠。从朝至日夕，安知夏节长。,0
Tang,郫城令,示女诗①,深宫富贵事风流，莫忘生身老骨头。因与太师欢笑处，为吾方便觅彭州。,2
Ming,尹根寿,挽牛溪 其一,任道平生业，忧时晚岁情。长怀干父志，不尽报君诚。洛建日寻绪，班行长谢荣。伤心经济略，寂寞閟新茔。,5
Ming,王守仁,李白祠二首 其一,千古人豪去，空山尚有祠。竹深荒旧径，藓合失残碑。云雨罗文藻，溪泉系梦思。老僧殊未解，犹自索题诗。,5
Tang,无名氏,其二,偷锁出深闺，风花何所依？想因乘月去，难道绰天飞。烛暗新垂泪，香凝旧舞衣。恩情如不断，还向梦中归。,2
Yuan,孟昉,其十一 十一月,高城回冷严光，白天碎堕琼芳。高饮挝钟日赏，流苏金帐，琐窗睡杀鸳鸯。,4
WeiJin,湛方生,游园咏,谅兹境之可怀。究川阜之奇势。水穷清以澈鉴。山邻天而无际。乘初霁之新景。登北馆以悠瞩。对荆门之孤阜。傍鱼阳之秀岳。乘夕阳而含咏。杖轻策以行游。袭秋兰之流芬。幕长猗之森修。任缓步以升降。历丘墟而四周。智无涯而难恬。性有方而易适。差一毫而遽乖。徒理存而事隔。故羁马思其华林。笼雉想其皋泽。矧流客之归思。岂可忘于畴昔。,0
Yuan,李思衍,吊李肯斋,天地由来有废兴，义无两大一身轻。封疆社稷若不死，妇女须眉安用生。纽解三纲重接续，灰寒万劫独光明。便当配食三闾庙，启迪民彝见太平。,4
Ming,王大谟,前面笔峰,嶂南参列突奇峰，对待由来奠化工。虹见却疑丹管架，雾飞偏似墨花溶。连翩云影联花鸟，错落星辉挂烛栊。倍信两仪多间气，三眉仿佛画图中。,5
Yuan,昂吉,芝云堂以蓝田日煖玉生烟分韵得日字,凉风起高林，秋思在幽室。维时宿雨收，候虫语啾唧。池浮荷气凉，鸟鸣树阴密。主人列芳筵，况乃严酒律。客有二三子，题诗满缃帙。双双紫云娘，含笑倚瑶瑟。清唱回春风，靓妆照秋日。人生再会难，此乐亦易失。出门未忍别，露坐待月出。,4
Tang,李华,其三,甘酸不私人，元和运五行。生人受其用，味正心亦平。爪牙相践伤，日与性命争。圣人不能绝，钻燧与炮烹。嗜欲乘此炽，百金资一倾。正销神耗衰，邪胜体充盈。颜子有馀乐，瓢中寒水清。,2
Song,淳藏主,其十一,幽岩静坐来驯虎，古涧经行自狎鸥。不是忘机能绝念，大都投老得心休。,3
Yuan,李道坦,送人归严陵并寄吴正传,官车一两马并驰，送君朝出城门西。投觞誓河以为别，东流到海无还期。云间挂冠归故里，河上停帆谢游子。不愿松江食巨鲈，甘向桐江钓寒水。子陵昔钓川之侧，百尺高台犹屹立。斜日归舟系石根，稽首清风无愧色。金华洞天清且幽，神仙牧羊松下游。故人吴君仙者俦，高卧岩屋秋浮浮。兹山相邻尔睦州，山翠俯压城南楼。吴君之家某水丘，尺书欲烦亲手投。一见足写平生忧。,4
Tang,李冶,送阎二十六赴剡县,流水阊门外，孤舟日复西。离情遍芳草，无处不萋萋。妾梦经吴苑，君行到剡溪。归来重相访，莫学阮郎迷。,2
WeiJin,无名氏,长干曲,逆浪故相邀，菱舟不怕遥。妾家扬子住，便弄广陵潮。,0
Ming,叶太叔,病怀,肝胆向谁是，闭门空廿年。古今愁易得，天地老堪怜。一病从藜杖，三春失酒钱。独将衰谢色，数到剑锋前。,5
Qing,王尔烈,瓶峰古松①,西阁依云筑，孤峰近砌斜。石无凡土壤，松带古烟霞。偃蹇天相压，参差日欲遮。生枯双幻影，谨并画图誇。,6
Tang,尹鹗,江城子,裙拖碧，步飘香，纤腰束素长。鬓云光，拂面珑璁，腻玉碎凝妆。宝柱秦筝弹向晚，弦促雁，更思量。,2
Ming,王祎,赠别汪先辈归永嘉,怜君负才艺，命与壮心违。回首已华发，半生犹布衣。山空芳草歇，海阔蛰龙稀。岁晚东阳道，含凄赋式微。,5
Yuan,僧圆至,寒食,月暗花明掩竹房，莫寒脉脉透衣裳。清明院落无灯火，独绕回廊礼夜香。,4
WeiJin,郭璞,诗（《诗纪》作赠潘尼。）,杞梓生荆南，奇才应出世。擢颖盖汉阳，鸿声骇皇室。遂应四科选，朱衣耀玉质。,0
Qing,尤维雄,寄唐陶山明府,我生出处逢轗轲，交游落落晨星罗。平生师友劳记忆，屈指独数湘南多。冢宰刘公能爱士，礼曹谢客吾知己。同官近复得萧郎，恰与唐侯成四美。唐侯静者意有余，长安数载淹公车。安仁竟作栽花县，文举尝为荐士书。当时同是诸侯客，楚尾吴头远相隔。邂逅相逢眼更青，蹉跎拙宦头俱白。九日清歌戏马台，徐州幕府同追陪。君愁车马行堤困，我苦文书满案堆。去住因缘无定在，鸿泥雪爪随年改。已留明月照吴天，忽送孤云落滇海。临别多君赠别篇，行厨还顿石湖船。公荣不饮情深矣，中叔羁游意惘然。一载炎荒营薄禄，此身已饱蛮烟毒。自别江南不可闻，潇潇暮雨吴娘曲。请急行当返里门，故园松菊怆离魂。衰亲弱弟知无恙，岁晚犹烦一致存。,6
Qing,丁立诚,元妙观石画拓本,墨云四壁石画张，玉丫叉展东书堂。坐论文物六朝古，晋太元迄隋开皇。是时苻坚败淝水，安石赌墅殊清狂。林邑范佛贡方物，金盘戴首珠腾光。长星一杯劝汝酒，昌明谶符晋不纲。虫沙猿鹤化异类，绕树乌鹊悲流亡。杨花落尽李花放，东海鲤鱼云中翔。凭阑默坐者谁子，知音或为万宝常。以古为鉴痛争战，刻石垂戒昭文章。昔我征车济宁驻，石室画像搜武梁。郭巨朱鲔墓题夥，黾池李颂夸祯祥。何若射阳谒尼圣，问礼雁贽周道旁。金石图史左右列，襄阳一舸游金阊。金阊玄妙古道观，为五都市百戏场。毡椎响拓蝉翼薄，琼玖珍贶投钱郎。廉石郁林访学舍，剑池虎阜摹山冈。纵有题字岁月近，媚俗书画开文唐。,6
Yuan,吴镇,陆探微层峦曲坞,六法斯图见，神奇指掌分。万峰凝翠霭，一水弄清纹。树密猿啼苦，桥回鸟唤群。溪边有茅屋，处处挂斜曛。,4
Tang,朱桃椎,茅茨赋,若夫虚寂之士。不以世务为荣。隐遁之流。乃以闲㞐为乐。故孔子达士。仍遭桀溺之讥。叔夜高人。乃被孙登之笑。况复寻山玩水。散志娱神。隐卧茅茨之间。志想青云之外。逸世上之无为。亦处物之高致。若乃睹余庵室。终诸陋质。野外孤标。山旁迥出。壁则崩剥而通风。檐则摧颓而写日。是时閒居晚思。景媚青春。逃斯涧谷。委此心神。削野藜而作杖。卷竹叶而为巾。不以声名为贵。不以珠玉为珍。风前引啸。月下高眠。庭惟三径。琴置一弦。散诞池台之上。逍遥岩谷之间。逍遥兮无所托。志意兮还自乐。枕明月而弹琴。对清风而缓酌。望岭上之青松。听云间之白鹤。用山水而为心。玩琴书而取乐。谷里偏觉鸟声高。鸟声高韵尽相调。见许毛衣真乱锦。听渠声韵宛如歌。调弦乍缓急。向我茅茨集。时逢双燕来。屡值游蜂入。冰开绿水更应流。草长阶前还复湿。吾意不欲世人交。我意不欲功名立。功名立也不须高。总知世事尽徒劳。未会昔时三个士。无故将身殒二桃。,2
Qing,毛国翰,再过衡山县,衡山小郭对风汀，客子扁舟复此经。岳顶断云归海徼，天边残照落郊坰。苍茫野色横江暝，萧瑟秋声隔树听。垂老欲寻王十八，芙蓉何处采曾青。,6
Tang,尹鹗,女冠子,双成伴侣，去去不知何处，有佳期。霞帔金丝薄，花冠玉叶危。懒乘丹凤子，学跨小龙儿。叵耐天风紧，挫腰肢。,2
WeiJin,张翰,思吴江歌（《诗纪》云。一曰秋风歌。）,秋风起兮佳景时。吴江水兮鲈鱼肥。三千里兮安未归。恨难得兮仰天悲。,0
Song,方慎言,句,借问城中推妙手，谁能写得使君心。,3
Qing,方朝,碧落洞,日暮棹秋水，烟花满江曲。翠壁何嵯峨，幽岩凿山麓。我来纵游观，天风振樛木。其外不可攀，其内可以屋。洞底上回磴，兹山乃空腹。石阁两三层，苍莲根地轴。香烟老苔藓，佛床女萝绿。老僧击晚磬，寂寞共云宿。,6
Qing,方荃,挽张百熙联,天甫倚公，车同轨，书同文，从兹信使告成，亿万年中，纪患政发皇伊始；我来自楚，南望衡，北望斗，忽报哲人萎去，五千里外，动长风广莫之悲。,6
Yuan,王士元,登德风亭和契世玉韵,峨峨君子亭，卜筑山之阳。民居郁相拥，岩树翠疏行。古镇遗金城，雄章佩玉刚。作郡多贤隽，圭璋粲颙昂。殆近首阳阿，岂知石子冈。况当周晋交，淳风接洪荒。琴攲谈笑馀，剑气牛斗傍。监收台鼎家，使君白璧光。瀛洲倅车下，判公士林望。麟凤聚一时，匪徒获小康。有客隆冬来，弭盖春风堂。徘徊仰召杜，讴吟继齐梁。红烛辉椒概，葡萄侑伊凉。明发指蒲陕，东瞻慨复慷。,4
Yuan,朱善,辛丑入安山湖,湖水渺无际，篙工诉苦辛。天风能送客，川后不淹人。风浪排空阔，云山入望频。此生随万物，何必独伤神。,4
Yuan,元善,其二,铁柱旌旗白昼悬，浔阳烟火上薰天。羽书夜报鹰房里，骏马朝鸣虎帐前。,4
Yuan,沈梦麟,九日过姚廷晖隐居,病起扶衰上钓槎，乘流直到故人家。一秋止酒樽无绿，九日开园菊未花。海气通潮生白雾，天风如水洒乌纱。归来落叶多如雨，欲寄新诗日已斜。,4
NanBei,庾肩吾,和卫尉新渝侯巡城口号诗（《诗纪》云。简文帝、王筠同赋。）,维城寄右戚，巡警属勤王。南瞻通灞岸，北眺指横芒。入汉飞延阁，临云出建章。步逐天津远，城随秋夜长。露槐落金气，风寮上新凉。,1
Ming,尹明翼,其四,本欲阻郎去，却恐郎见嗔。从郎游历尽，方显故园春。,5
Yuan,周霆震,挽吉水孙碧涧判院,嗣世明经业，传家昼锦衣。干戈危独立，桑梓晚全归。远戍孤云淡，平原落日微。送车泪交洒，霜叶不成飞。,4
Song,某名公,戏答举人索米,五贯九百五十俸，省钱请作足钱用。妻儿尚未厌糟糠，僮仆岂免遭饥冻。赎典赎解不曾休，吃酒吃肉何曾梦。为报江南痴秀才，更来谒索觅甚瓮。,3
Yuan,僧克新,奉荅宣让王太子,数椽茅屋数株松，蒲榻高眠海日红。不是贤王招不起，山人只合住山中。,4
Song,僧子兰,寄乾陵杨侍郎,冷落官资不畏贫，司曹且共内官分。步量野色成公案，点检樵声入奏闻。陵庙路因朝去扫，御炉香每夜来焚。碑寒树古神门上，管得无穷空白云。,3
Song,王钦臣,其二,西曹深处见春来。,3
Qing,孔尚任,白云庵访张瑶星道士,淙淙历冷泉，乱石路频转。久之见白云，云中吠黄犬。篱门呼始开，此时主人膳。我入拜其床，倒屣意颇善。著书充屋梁，欲读从何展。数语发精微，所得已不浅。先生忧世肠，意不在经典。埋名深山巅，穷饿极淹蹇。每夜哭风雷，鬼出神为显。说向有心人，涕泪胡能免。,6
Ming,王象春,送友人,郭外溪边寺，年来两送行。攀条犹在眼，落叶已无声。忆昔春山色，能轻故国情。好将诗酒约，归问鲁诸生。,5
Song,王镃,溪村,水路随山转，溪晴踏软沙。斜阳晒鱼网，疏竹露人家。行蟹上枯岸，饥禽衔落花。老翁分石坐，闲话到桑麻。,3
Yuan,余善,题顾玉山淡香亭,玉女乘鸾下绛霄，梨云漠漠带香飘。帘开淡月香初发，雪满柔条暖未销。花下洗妆时载酒，亭前度曲夜吹箫。主人爱客情怀好，折简频烦远见招。,4
Ming,大方,五月廿六日行营白海溽暑如内地悠然起林泉之思,石田茅屋瀼西庄，修竹高梧六月凉。翠簟风漪清入梦，碧桐秋露冷生香。饭牛不识尧年乐，扣角犹歌子夜长。今日驱驰归未得，却从塞外忆江乡。,5
Tang,司空图,其二,初程风信好，回望失津楼。日带潮声晚，烟含楚色秋。戍旗当远客，岛树转惊鸥。此去非名利，孤帆任白头。,2
Tang,僧仁俭,乐道歌（一作《了元歌》）,修道道无可修，问法法无可问。违人不了色空，智者本无违顺。八万四千法门，至理不离方寸。不要广学多闻，不要辩才聪隽。识取自家城郭，莫谩游他州郡。烦恼即是菩提，净华生于泥粪。若有人求问答，谁能共他讲论。不知月之大小，不知岁之馀闰。寅期用粥充饥，斋时更飧一顿。今日任运腾腾，明日腾腾任运。心中了了总知，且作佯痴缚钝。,2
Ming,王庭,夜泛,绿烟散夜川水明，扁舟荡漾秋风清。长芦暗见萤火出，高树下过浮云轻。两岸虫声听不彻，一梦故山归未成。天涯老眼醉多白，中流棹歌非世情。,5
Tang,吴筠,龙虎山,道士身披鱼鬣衣，白日忽上青天飞。龙虎山头好明月，玉殿珠楼空翠微。,2
Yuan,李昱,山行,山路得秋晴，篮舆重亦轻。野花留客艳，沙鸟去人鸣。岩脉交重险，滩流合细声。若于诗句内，红树最关情。,4
Ming,文森,忆西湖次韵,我昔西湖弄烟水，日日湖边常早起。携朋最喜当暑徂，得句每誇从醉里。昂头崒嵂见高峰，舟行那计西与东。荷花锦铺香十里，琳宫宝刹如迎逢。望中更爱西天竺，千仞插空青削玉。万家鳞次俱傍湖，个个长松齐出屋。别来屈指十五秋，梦中往往时一游。苏堤春色六桥酒，繁华自昔同苏州。山水娱人人尽好，如此西湖岂难到。尘氛羁我嗟白头，江云望断空倚楼。,5
Song,尹廷高,奕山值寇读杜诗有感,杜曲衣冠尽，群凶转跳梁。疏林巢燕雀，空谷斗豺狼。衣湿彭衙雨，砧敲楚岸霜。年荒难自给，拾橡当糇粮。,3
Tang,岑文本,藉田颂,正位恭已，体元得一。望之如云，就之如日。郊庙致敬，山川咸秩。教先大道，学敦儒术。宪章载记，殷鉴周宣。回舆南亩，驻跸东廛。亲耕帝藉，躬稼大田。方期多稼，介此丰年。富实教资，农惟政本。上敦播植，下勤藨蓘。荣辱既著，淳朴可反。礼节既兴，登封何远。式敷帝典，载穆王度。元良育德，维城作固。股肱周召，爪牙信布。比汉之兆，方周之祚。,2
Ming,王廷相,戊子初度,今年半百五，陡觉鬓华新。众羡老臣日，予惟漫浪人。南州有耕亩，北阙未抽身。却忆凫鸥伴，相知尔独真。,5
WeiJin,阮侃,其二,双美不易居，嘉会故难常。爰处憩斯土，与子遘兰芳。常愿永游集，拊翼同回翔。不悟卒永离，一别为异乡。四牡一何速，征人告路长。顾步怀想像，游目屡太行。抚軨增叹息，念子安能忘。恬和为道基，老氏恶强梁。患至有身灾，荣子知所康。神龟实可乐，明戒在刳肠。新诗何笃穆，申咏增慨慷。舒检话良讯，终然永厌藏。还誓必不食，复与同故房。愿子荡忧虑，无以情自伤。俟路忘所以，聊以酬来章。,0
WeiJin,云林右英夫人,其十四,仰眄太霞宫，金阁曜紫清。华房映太素，四轩皆朱琼。掷轮空同津，总辔舞绿軿。玉华飞云盖，西妃运锦旌。翻然尘浊涯，倏欻佳人庭。宿感应期降，所招已在冥。乘风奏霄晨，共酣丹琳罂。公侯徒眇眇，安知真人灵。,0
Yuan,岑安卿,冬至前一日到游源及归知元善亦自彼回途中遇风不得相近偶成,夜醉重峰酒，晓行游径霜。急风来广漠，初日在微茫。交臂恨相失，思君还自伤。翛然鹓鹭质，鸡𩥦愧联行。,4
Qing,方长华,广德祠联,疏凿控东南，汉祀其馨，白叟黄童忘帝力；威灵挟雷雨，明禋如在，鸾章凤藻答神庥。,6
Ming,叶封,嵩阳书院简耿逸庵 其一,荒院重开地，周庐益美轮。吾衰期复古，道在信传人。乔木能无恙，今居必有邻。回思经始日，仅尔薙荆榛。,5
Yuan,叶亮,书事,欲穷方外境，豁目蜃江头。风响潮回浦，月明人倚楼。客怀双老鬓，世事一浮沤。借问南飞翼，家书得寄不。,4
Qing,王材任,收复汉中恭纪二首 其一,鱼贯悬崖邓艾军，衔枚一夜度连云。巴渝从此俱安席，莫待相如《谕蜀文》。,6
Qing,于养源,春寒,想到寻春意转慵，梅花落尽杏花红。呼僮钩起重帘望，不是东风是北风。,6
Tang,元稹,咏廿四气诗 霜降九月中,风卷清云尽，空天万里霜。野豺先祭月，仙菊遇重阳。秋色悲疏木，鸿鸣忆故乡。谁知一樽酒，能使百秋亡。,2
Ming,王翃,寄沈十二,横山生白云，郁郁半空起。知君住其下，独宿白云里。冬月静岩扉，寒泉涤心耳。嗟余役风尘，引领望之子。,5
Ming,王伯稠,凉生豆花,豆花初放晚凉凄，碧叶阴中络纬啼。贪与邻翁棚底话，不知新月照清溪。,5
Tang,李适,中和节赐百官燕集因示所怀,至化恒在宥，保和兹息人。推诚抚诸夏，与物长为春。仲月风景暖，禁城花柳新。芳时协金奏，赐宴同群臣。丝竹岂云乐，忠贤惟所亲。庶洽朝野意，旷然天地均。,2
NanBei,卢询祖,赵郡王配郑氏挽词,君王盛海内，伉俪尽寰中。女仪掩郑国，嫔容映赵宫。春艳桃花林，秋度桂枝风。遂使丛台夜，明月满床空。,1
Yuan,况肩吾,题梅卷,牡丹池馆闹春残，多少诗人被眼瞒。我有癯仙最知己，一枝留与雪中看。,4
Ming,王世贞,送王佥事先生罢官归 其一,毋惊送君出，直道迩难任。讵是无知己，翻然谐素心。浮云看逝鸟，幽谷写鸣琴。亦有临岐泪，苍生望转深。,5
Ming,方经,过汀流河,滦水朝宗一派流，寒烟萧索古津头。鸡鸣远浦家家月，渔老空矶处处鸥。将伴沙边人待渡，忽呼江上客同舟。西风回首中流楫，桐叶芦花两岸秋。,5
Qing,方守敦,俄据奉天，早川君有感事之作，依韵和之,黑龙天堑竟投鞭，太息中朝尚醉眠。岂分河山成断臂，直牵豺虎共蹊田。从今瀛海波横甚，崛起英雄事或然。差喜同洲唇齿谊，犹将北向控鸣弦。,6
WeiJin,张敏,奇士刘披赋,盖土龙不可以升天，石人不任为亭长。容貌虽似，蹄足难奖。,0
Ming,孔闻謤,次韵和李东岳,峻狼脩景启昌辰，上苑丹枫暗渡春。香雾带楼纷宝篆，银潢锦册灿中宸。班严九列嵩山近，光被八荒天表新。共对一阳钦舜历，千秋万祀拱明神。,5
Tang,纥干俞,登天坛山望海日初出赋（以海日生残夜为韵）,配乎地者惟山。丽乎天者为日。登岧峣之峻极。见曈昽之初出。廓灵海百川之宗。孕金乌千里之质。浮圆光于沆瀁。焕鲜耀而滟溢。虽腾辉于碧浪之中。讵侔色于红萍之实。观夫烈霾曀。赫炎精。擘洪波。歊太清。冯夷骇跃。罔象奔惊。照灼兮骊珠潜吐。曭朗兮龙烛忽生。愕偫仙于金镜。惊天鸡于玉京。巨浸半涵。犹韬普天之美。人寰尚暝。孰识未融之明。懿其千仞可跻。四目斯在。危岫陵乎碧落。日域辽乎沧海。既登陟以遐观。知濛汜之浴彩。晨光乍分。夜色未呚。升黄道而将始。临下土而有待。昼明夕晦。徒观其躔次之常。出有入无。孰测夫阴阳之宰。气澄雾卷。月落星残。流晖电曜。散彗虹攒。将焕烂以下烛。出浩淼而上干。挂扶桑而杲杲。升旸谷而团团。敷九华而赩奕。灿三山之峰峦。且几升天。无忧于见沫。已能烜物。宁患乎祁寒。顺寅宾而不忒。烁溟涨之无端。乘变化而复往。得沐浴乎波澜。于是游太极。辞残夜。羲和敬导。运行有舍。得天能久。克彰乎真明。委照无私。不间于夷夏。尝倾藿而久俟。冀馀光之一借。,2
Tang,何仙姑,将游罗浮留诗①,麻姑怪我恋尘嚣，一隔仙凡道路遥。去去沧洲弄明月，倒骑黄鹤听鸾箫。,2
Song,尹洙,舟次寿州寄濠州江钧少卿,雨涨滩头沙已空，一帆西上快清风。谁知去郡迟迟意，犹逐淮波日夜东。,3
Yuan,朱庸,和西湖竹枝词,小姑疑郎去不归，为郎打瓦复钻龟。青山尚有飞来日，不信人无相见时。阿奴采莲湖上舟，阿郎贩豆辽东州。一心愿逐东流水，流送辽东古渡头。,4
WeiJin,竺法崇,咏诗,皓然之气，犹在心目。山林之士，往而不反。,0
Ming,王天性,别左小洲邑侯四首① 其一,暮春江路雨霏霏，南浦桥边送客归。轻舸乘潮俄远去，荒城回首欲谁依。日昏古树群鸦集，风急长天独鹤飞。愿效河东权借寇，封章孰与叩彤闱。,5
Song,王钦若,冉雍字仲弓鲁人赠薛侯今进封下邳公赞,不佞之仁，具体之贤。登彼堂奥，用之山川。代逢偃革，礼毕升禋。锡以三壤，贲兹九泉。,3
NanBei,沈繇,答何郎诗,欢戚递来事，聚散居常理。但伤胶投漆，忽作弦离矢。形影一东西，山川俄表里。执手涉梁上，悲心万端起。方同儿女泣，况此流潮水。,1
Qing,孔继涵,从侄柞索兰 其一,幽兰似佳人，不以色自炫。忽漫度微风，芳馨袭庭院。缅怀湘中君，含情发深眷。,6
Qing,王占丰,题沈蘋滨《古州诗草》,万里同看巢燕身，傒囊赢得几编新。池鱼前跃虽无力，天马行空迥绝尘。桃李花迎人问字，湖山梦觉月为邻。东风已度江城柳，策杖容谁共探春。,6
NanBei,何僩,拍张赋,东方曼倩发愤于侏儒，遂与火头食子，禀赐不殊。,1
Tang,僧灵澈,远公墓,古墓石棱棱，寒云晚景凝。空悲虎溪月，不见雁门僧。,2
Song,王诜,花心动 蜡梅,春欲来时，看雪里、新梅品流珍绝。气韵楚江，颜色中央，数朵巧镕香蜡。嫩苞珠泪圆金烛，娇腮润、蜂房微缺。画栏悄，佳人道妆，醉吟风月。淡白轻红谩说。算何事、东君用心偏别。赋与异姿，添与清香，堪向苦寒时节。但教开后金尊满，休惆怅、落时歌阕。断肠也，繁枝为谁赠折。,3
Song,如愚居士,满庭芳,吾乃当涂，弃儒奉道，遵行圣诲多年。已逾三纪，截灭六尘缘。因习业、自营度日，未尝谒见豪贤。般若力，掀翻烦恼，坦荡独翛然。来斯，十四载，装銮佛像，塔宇尽光鲜。造遮晹石道，直至水𥕢边。都系束修己镪，舍为助道安禅。知惭愧，了无所得，本觉性明圆。,3
Yuan,于石,次韵邵佥判幽居,闭门久不出，摩挲鬓欲翁。有杯问明月，无扇障西风。神骏老嘶枥，纸鸢高入空。天应怜我懒，瓜圃自泉通。,4
WeiJin,孙惠,百枝灯赋,晔若云停，烂已星布。,0
Yuan,汪泽民,题汪古逸诗集后,歙有清吟士，篇题古逸民。云沙方自贵，珠玉不言贫。桂树歌招隐，桃源乱避秦。山川以形胜，名姓岂沉沦。,4
WeiJin,苏伯玉妻,盘中诗,山树高。鸟鸣悲。泉水深。鲤鱼肥。空仓雀。常苦饥。吏人妇。会夫希。出门望。见白衣。谓当是。而更非。还入门。中心悲。北上堂。西入阶。急机绞。杼声催。长叹息。当语谁。君有行。妾念之。出有日。还无期。结巾带。长相思。君忘妾。天知之。妾忘君。罪当治。妾有行。宜知之。黄者金。白者玉。高者山。下者谷。姓为苏。字伯玉。作人才多智谋足。家居长安身在蜀。何惜马蹄归不数。羊肉千斤酒百斛。令君马肥麦与粟。今时人。智不足。与其书。不能读。当从中央周四角。,0
NanBei,无名氏,其二 圣祖颂,圣祖惟高德，积勋代晋历。永建享鸿基，万古盛音册。睿文缵宸驭，广运崇帝声。衍德被仁祉，留化洽民灵。孝建缔孝业，允协天人谋。宇内齐政轨，宙表烛威流。钟管腾列圣，彝铭贲重猷。,1
Tang,李冶,明月夜留别,离人无语月无声，明月有光人有情。别后相思人似月，云间水上到层城。,2
Ming,方茂夫,访波亭次先祖旧游韵,垂老清溪念不休，漫随烟水放扁舟。江山笑指空陈迹，童稚今看半白头。渔笛自归横浦月，菊花遥望故园秋。百年细记尊前话，泪落吾翁惜旧游。,5
Song,王岩,题严君观,寒云古木罩星台，凡骨仙踪信可哀。二十年前曾此到，一千年内未归来。,3
Tang,宋人著作中所载唐五代神仙鬼怪诗,浔阳渔父歌,竹竿籊籊，河水悠悠。相忘为乐，贪饵含钩。非夷非惠，聊以忘忧。,2
Qing,王志翰,龙泉寺,闻道龙泉别有天，今朝放眼一欣然。初逢甘雨滋群翠，更当晴日锁轻烟。怪石峥嵘形欲搏，高峰罗列势相连。襟怀阔落收奇趣，世上培塿尽可捐。,6
Ming,丁寿岗,会宁南楼。送林殿中（偃）还京①,手持三尺剑，腰带百斤弓。北极榆关外，南穷海岛中。毡城称召父，柏府号桓骢。苦别鳌山下，薰蒸五月风。,5
Song,万俟咏,钿带长中腔,钿带长。簇真香。似风前拆麝囊。嫩紫轻红，间斗异芳。风流富贵，自觉兰蕙荒。独占蕊珠春光。绣结流苏密致，魂梦悠扬。气融液散满洞房。朝寒料峭，殢娇不易当。著意要待韩郎。,3
Ming,王象晋,缺题,蜡祭喧喧土鼓搓，纷纷髦稚拥如波。咏幽恍际周王世，布令行宣青帝和。冰箸迎阳辞碧瓦，梅珠散彩耀繁柯。春光积渐来茅舍，对酒能忘鼓腹歌。,5
Ming,王润,其三,月过银屏映象床，秋风微透越罗裳。无端一枕相思梦，为雨为云总断肠。,5
NanBei,江总,营涅槃忏还涂作诗并序,可否同一贯，生死亦一条。况期灭尽者，岂是俗中要。人道离群怆，冥期出世遥。留连入涧曲，宿昔陟岩椒。石溜冰便断，松霜日自销。向崖云叆叇，出谷雾飘飖。勿言无大隐，归来即市朝。,1
WeiJin,杨泉,草书赋,惟六书之为体，美草法之最奇。杜垂名于古昔，皇著法乎今斯。字要妙而有好，势奇绮而分驰。解隶体之细微，散委曲而得宜。乍杨柳而奋发，似龙凤之腾仪。应神灵之变化，象日月之盈亏。书纵竦而值立，衡平体而均施。或敛束而相抱，或婆娑而四垂。或攒剪而齐整，或上下而参差。或阴岑而高举，或落箨而自披。其布好施媚，如明珠之陆离。发翰摅藻，如春华之杨枝。提墨纵体，如美女之长眉。其滑泽淆易，如长溜之分岐。其骨梗强壮，如柱础之不移。断除弓尽，如工匠之尽规。其芒角谽谺，如严霜之傅枝。众巧百态，无不尽奇。宛转翻覆，如丝相持。,0
WeiJin,陶潜,其二,野外罕人事，穷巷寡轮鞅。白日掩荆扉，虚室绝尘想。时复墟曲中，披草共来往。相见无杂言，但道桑麻长。桑麻日已长，我土日已广。常恐霜霰至，零落同草莽。,0
Yuan,乃贤,南城咏古十六首 其一 黄金台（大悲阁东南，隗台坊内。）,落日燕城下，高台草树秋。千金何足惜，一士固难求。沧海谁青眼？空山尽白头。还怜易河水，今古只东流。,4
Qing,尹凤九,次冶隐先生集中韵,村名不二是幽居，洒落清风尚有馀。大字焜煌彰义烈，警余追记晦翁书。,6
Yuan,林泉生,其二,礼乐设空器，诗书无全经。仲尼既已矣，沮溺不耦耕。谁能笑庖牺，今亦无负苓。我欲观马图，黄河清未清？,4
Song,王齐叟,失调名,蹙绣圈金，槃囊密约，未赴意先警。欲罢还休，临行又怯，倚定画栏痴等。帘风渐冷。先自虑、春宵不永。更那堪、斗转星移，尚在有无之境。绿云满压蝤蛴领。惭愧也、满怀香拥。此际有谁知证。但楼前明月，窗间花影。,3
Tang,天宝宫人,又题洛苑梧叶上,一叶题诗出禁城，谁人酬和独含情。自嗟不及波中叶，荡漾乘春取次行。,2
Qing,尹璞斋,其四,石头城畔溯前游，到处风光入眼收。画舫西园惭倒屐，油幢北府怅鸣驺。重来顿觉河山异，高宴空惊草木秋。幸有故人袁淑在，朗吟同上谢公楼。,6
Yuan,王嘏,送秦东海法师游上清,为爱仙山绝世氛，苍苔寂寞路难分。白羊岁久浑疑石，琼树春深半是云。洗药泉香龙蜕骨，吹箫台迥鹤成群。隐文秘诀无人识，我欲相从一问君。,4
Yuan,仇远,鼓角,五更相次晓，一曲有馀清。忽醒山林梦，遥闻鼓角声。背风还迤逦，带月最分明。莫作边城看，长淮久息兵。,4
NanBei,谢朓,其九 登山曲,天明开秀崿，澜光媚碧堤。风荡飘莺乱，云行芳树低。暮春春服美，游驾凌丹梯。升峤既小鲁，登峦且怅齐。王孙尚游衍，蕙草正萋萋。,1
Ming,王褒,送无为知州邹以信,一麾新出守，五马独专城。啼鸟留吟佩，垂杨引别旌。青山云外见，绿野雨中耕。千里皇畿内，行人播政声。,5
Ming,僧文贞,金明老人黄叶庵落成志喜 其一,扫除荒秽剪凡材，卧榻初安四壁苔。隔浦舟移帆影过，邻家客到犬声来。霜晨月夕谁为侣，屋后阶前尽种梅。心法别将何物喻，莲花不限满池开。,5
Tang,李昌遇,龙诗,上天须致雨，在野即眠云。,2
WeiJin,顾恺之,观涛赋,临浙江以北眷，壮沧海之宏流。水无涯而合岸，山孤映而若浮。既藏珍而纳景，且激波而扬涛。其中则有珊瑚明月，石帆瑶瑛，雕鳞采介，特种奇名。崩峦填壑，倾堆渐隅。岑有积螺，岭有悬鱼。谟兹涛之为体，亦崇广而宏浚。形无常而参神，斯必来以知信。势刚凌以周威，质柔弱以协顺。,0
Qing,方仁渊,思归,残腊巳将尽，蹉跎胡不归。瓮头春酒熟，墙角野梅肥。门巷依然昔，田园未尽非。遥知小儿女，镇日候柴扉。,6
Song,句昌泰,其三,客至辄命酌，为言花已开。青山长委髻，白骨旧生苔。不饮固痴绝，能诗宜数来。颇忧明日雨，红紫落成堆。,3
Ming,丁克仁,薇垣契会图（公时为司谏院正言）,古来西掖着词臣，骨肉斯文分义均。封事奏回丹凤晚，哦诗醉罢紫薇春。矢心只为报明主，翻手何曾负故人。努力诸君全晚节，寻思荣落总微尘。,5
Tang,岑参,送宇文舍人出宰元城（得阳字）,双凫出未央，千里过河阳。马带新行色，衣闻旧御香。县花迎墨绶，关柳拂铜章。别后能为政，相思淇水长。,2
Song,孔平仲,晚兴,骤雨行荷叶，嘈嘈如语言。高斋正薄暮，宴坐不知喧。极静开心地，新凉入鬓根。交游何用绝，自罕到吾门。,3
Yuan,汪泽民,寄浙西张廉访 其一,今代皇华使，张纲德业优。弓刀閒上将，旌节按诸侯。强禦成擒虎，高才善解牛。遥怜浙江水，不向宛溪流。,4
NanBei,夏侯弼,吴都赋,岩岩船舻，泛泛扬舟，雍河桀跱，风骇云浮，坚壁金城，状若高楼，推折天波。横截流江。金玉星烦，明当霞聚，纤絺细越，青笺白纻。名练夺乎乐浪，英葛先乎三辅。尔其遐域则虬窟烝云，龙洞引电，浮石乘流，鲤兽口见。神州城隆，高鸿重峦。大风骇其穴，浮云出其端。,1
Yuan,何真,洪武四年蒙宣回京钦差回广东收集军士道经梅关谒张公九龄诗①,提兵昔过梅关北，奉命今还五岭东。古庙尚留朱履迹，旧题羞见碧纱笼。一天云气千山雨，万壑松声十里风。谒罢相祠重回首，蓬莱宫阙五云中。,4
Qing,丁炜,贾岛峪,青山名傍古人存，贾岛穷居有故村。客舍无烟成独叹，秋风落叶向谁论？十霜几堕并州泪，万里空归蜀道魂。烟月石楼寒寂寂，夜深疑叩老僧门。,6
Tang,牟融,客中作,十年江汉客，几度帝京游。迹比风前叶，身如水上鸥。醉吟愁里月，羞对镜中秋。怅望频回首，西风忆故丘。,2
Qing,毛国翰,鹦鹉洲,落帆登芳洲，日暮层阴生。江流何呜咽，悲风为之鸣。高才涉未流，胡乃违晦明。龙蛇与时化，道自尊其生。绝俗固非尚，安危鉴至精。孤凤见非时，不与鸷鹗争。君子道济世，死岂鸿毛轻。此时管幼安，皂帽辽东行。,6
Yuan,王奕,宝香院,山如螺髻塔如簪，三面江环一径深。晓雾拂岩凝蜃气，夜潮归壑听龙吟。恋凉人坐临流石，带暝禽投隔岸林。独憾宝香名未称，只应唤作小江心。,4
Ming,王宠,病,长卿复何望，祗守茂陵田。玉历梅花外，春心药裹边。声华浑似梦，水月欲窥禅。鼎鼎百年内，千金诚可怜。,5
Ming,王云凤,秦州逢陇州阎允中,握手关头夕照红，寥寥孤雁度长空。莎平初罢昨夜雨，野旷不知何处风。鹦鹉飞看来陇上，凤凰鸣合自岐中。十年憔悴君何往，一日离愁我向东。,5
Yuan,朱善,望云图诗为广州大使熊悦作,瞻彼西山麓，白云何悠悠。吾亲舍其下，望之怀百忧。浮云不可捲，逝水不可返。游子悲故乡，别亲日已远。云飞可逾岭，母老难辞家。岂无甘旨具，奈此道路赊。昨日乡亲来，老母幸无恙。殷勤附书去，慰母倚门望。阿母望儿归，儿归未有期。愿母加餐饭，慰子长相思。人言居官好，何似还乡早。他日乞身归，甘舞老莱衣。,4
Yuan,方行,清丽曲,江花绕琼阙，绿水带朱楼。开宴坐清夜，飞觞凌素秋。美人明月佩，仙客紫云裘。生世真飘忽，应当秉烛游。,4
Ming,王知人,白帝层峦,层峦高耸郁嵯峨，粉堞连宵塞马过。霸业鼎成绵汉祚，雄图割据并妖么。唯馀青嶂千年在，剩有白云薄暮多。一带斜阳流水岸，不堪重诵大风歌。,5
Tang,吏部选人,送南中尉,羡君初拜职，嗟我独无名。且是正员尉，全胜兼试卿。,2
Song,孔平仲,赋程氏云庵,萧然隐几坐，终日白云间。触石未全起，无心聊与閒。幽篁相映带，绝顶有跻攀。最称侵寒望，淮南雪满山。,3
Yuan,王翰,夜宿洪塘舟中次刘子中韵,胜地标孤塔，遥津集百船。岸回孤屿火，风度隔村烟。树色迷芳渚，渔歌起暮天。客愁无处写，相对未成眠。,4
Yuan,僧克新,其二,琴水东边海尽头，迷茫烟雾接高秋。稗荒田野鸡豚少，潮落汀沙鱼鸟稠。虚市残民茅结宇，空原枯骨草连丘。重经古寺谈灰劫，转使孤怀增百忧。,4
Tang,蜀太妃徐氏,玄都观,登寻丹壑到玄都，接日红霞照座隅。即向周回岩下看，似看曾进画图无。,2
Song,尹廷高,送王令尹,一力行安静，临民最有容。官清琴独古，事简印长封。马瘦廉声出，鲈肥归兴浓。双凫早朝阙，长乐听疏钟。,3
WeiJin, 无名氏,晋杯槃舞歌诗,晋世宁。四海平。普天安东永大宁。四海安。天下欢。乐治兴隆舞杯槃。舞杯槃。何翩翩。举坐翻覆寿万年。天与日。终与一。左回右转不相失。筝笛悲。酒舞疲。心中慷慨呆健儿。樽酒甘。丝竹清。愿令诸君醉复醒。醉复醒。时合同。四座欢乐皆言工。丝竹音。可不听。亦舞此槃左右轻。自相当。合坐欢乐人命长。人命长。当结友。千秋万岁皆老寿。,0
Tang,李华,题泽州石佛阁,览胜诗千首，登高酒一壶。此情谁管领，分付石浮图。,2
Yuan,王彝,其七 小飞虹,龙影夕连蜷，不饮吴江渚。截断涧东天，飞来涧西雨。,4
Qing,王贞仪,下邳夜泊,黄石城头雨未乾，晚风吹送角声寒。扁舟莫道小如叶，载得春愁分外宽。,6
Ming,王洪,其七,步辇度龙楼，青春展豫游。径从深树转，泉带落花流。宛转云峰秀，清凉雪洞幽。晚来移䌽仗，归到凤池头。,5
Ming,王叔杲,大若岩,灵石中开室，连峰面剌天。由来称福地，曾此集群仙。云护丹崖古，霞标法界玄。乘秋延眺望，身世觉超然。,5
Qing,尹会一,留别襄民,红亭绿酒送征鞭，白叟黄童列眼前。宽猛齐施由长吏，岁时偕乐记丰年。行春带雨看蓑笠，饮蜡歌风醉管弦。最是野棠临水发，依依相顾一潸然。,6
NanBei,梁神荐,芳林园甘露颂,福以德彰，庆沿业皎。矧兹嘉露，因祥特表。翻润星夕，流甘月晓。奇越彫氛，珍逾素鸟。至道伊融，大化期肇。惟此大化，实感天眷。降液丹墀，飞津绮殿。九服依风，八荒改面。敢述朦词，式旌舞忭。,1
Yuan,孟汉卿,金盏花,淋的来不寻俗。猛听得早眉舒。那𥚃这等不朗朗摇动蛇皮鼓。我出门来观觑。他能迭落快铺谋。他有那关头的蜡钗子。压鬓的骨头梳。他有那乞巧的泥媳妇。消夜的闷葫芦。,4
Tang,九华山白衣,月①夜,涧水潺潺声不绝，溪垄茫茫野花发。自去自来人不知，归时唯对空山月。,2
Qing,方履篯,琵琶仙  寄内,沙渚停桡，不堪听、水榭飞鸿缥缈。三更霜月，来时寒衾待秋晓。谁唤起、江郎词笔，待寻彻、梦中芳草。酒外娇烟，花边醉雨，前事多少。又争忍、砧杵敲残，慢剩得、鸾笺赋愁早。知是篆香初冷，问何时眠好。想落叶、声中幽怨，写乱红、更有啼鸟。底事秋发星星，玉筝吹了。,6
Ming,文林,赴温留别停云馆,书馆不能别，凝情抚曲阑。心知为乐浅，祗觉去家难。水石性终在，菊松盟又寒。殷勤向儿子，好护碧琅玕。,5
Yuan,王佐,发龙湾别王惟吉张廷彦,日日摛毫纪玉音，敢期清梦到山林。贾生对策曾前席，疏傅归来更赐金。日月行瞻丹阙迥，烟霞归去草堂深。相看已是康衢叟，击壤无忘报国心。,4
Yuan,吴惟善,小游仙,河汉无声海月寒，长鲸吸浪洞庭乾。一声铁笛风云动，人在危楼第几阑。,4
NanBei,伍辑之,柳花赋,步江皋兮骋望，感春柳之依依。垂柯叶而云布，飏零华而雪飞。或风回而游薄，或雾乱而飙零。野净秽而同降，物均色而齐明。,1
Yuan,王行,送莫礼敬应聘之京,频年湖上读书多，束帛戋戋忽见过。霄汉明良图治理，林泉英俊遍遮罗。登朝簠簋材偏美，调鼎盐梅味较和。只恐西风秋欲起，四鳃回忆渺烟波。,4
Song,方维,其三,垣墉角占楼台近，城郭心藏洞府深。,3
Ming,王凤娴,长相思 寄孟端夫子,桃花飘。杏花飘。争奈王孙去路遥。谁将眉黛描。莺语娇。燕语娇。昼永闲庭锁寂寥。此时魂暗消。,5
NanBei,萧子范,夜听雁诗,天月广庭辉，游雁犯霜飞。连翩辞朔气，嘹泪独南归。夜长寒复静，灯光暧欲微。凄凄不可听，何况触愁机。,1
Tang,方干,金州客舍,卷箔群峰暮，萧条未掩关。江流嶓冢雨，路入汉家山。落叶欹眠后，孤砧倚望间。此情偏耐醉，难遣酒罍闲。,2
Yuan,李俊民,游碧落,寂历松閒寺，临流胜槩藏。断云开石壁，横吹爽溪堂。谩与诗情在，留连道话长。行人贪吊古，归路半斜阳。,4
Ming,王常,凤凰山广化寺,春气蒸人似酒醺，寻幽一径过溪分。风花轻拂归林鸟，晴旭浓薰护塔云。僧补衲衣松下坐，童敲茶臼竹间闻。老禅出定心如水，不管归鸦噪夕曛。,5
Yuan,石子章,赚煞,建起座七真坛。新盖了三清殿。往常我酝酿真心不浅。不想这一曲瑶琴声婉转。包藏着那美满姻缘。并香肩月下星前。共指三生说誓言。我也到不的蓬莱阆苑。羞对着药垆经卷。我愁的是小窗孤枕夜如年下。,4
Qing,王幼山等,挽曾国荃联,南服河山凭整顿，喜氛消大地，依然虎踞龙蟠，四海尽倾心，似唐汾阳，似汉博陆；北门锁钥镇雍容，讶天坏长城，遽尔星沉台折，九重亲洒泪，半伤元老，半哭苍生。,6
Yuan,汪泽民,怀三天昔游,石洞禅师室，招提劫火灰。泉流龙尾曲，山势燕巢开。结搆雄金地，题名破绿苔。春风吹梦远，纪胜愧无才。,4
Yuan,李达衷,题兴教寺僧统饯行诗轴（见东文选）,但要无心耳，何伤有发乎。莫言儒斥佛，尝谓我忘吾。扰扰慕膻蚁，区区吞饵鱼。幻生多怪事，轰醉乃良图。,4
Yuan,叶兰,居庸关怀古,峻岭崎岖古栈长，蛟龙盘互郁苍苍。翠华北望关门锁，玉辇西来石路荒。社稷倾亡无礼乐，山河险固谩金汤。北歌莫向樽前唱，羌笛胡笳总断肠。,4
NanBei,僧宝志,其十,人定亥，勇猛精进成懈怠。不起纤豪修学心，无相光中常自在。超释迦，越祖代，心有微尘还窒阂。廓然无事顿清閒，他家自有通人爱。,1
Tang,僧慧坚,法身颂,扶桑出日头，黄河辊底流。六六三十六，陕府出铁牛。,2
Song,毛友,康判官寄螃蟹,沙头郭索众横行，岂料身归五鼎烹。支解樽前供大嚼，胸中戈甲也虚名。,3
WeiJin,郭太机,果赋,杏或冬而实。,0
NanBei,沈约,长歌行,连连舟壑改，微微市朝变。来功嗣往迹，莫武徂升彦。局涂顿远策，留欢恨奔箭。拊戚状惊澜，循休拟回电。岁去芳愿违，年来苦心荐。春貌既移红，秋林岂停茜。一位茂陵道，宁思柏梁宴。长戢兔园情，永别金华殿。声徽无惑简，丹青有馀绚。幽籥且未调，无使长歌倦。,1
Qing,王荫祜,其二,东聘联唇齿，南征固腹心。已成吞魏势，讵料大星沈。,6
Tang,僧契此,其八,趣利求名空自忙，利名二字陷人坑。疾须返照娘生面，一片灵心是觉王。,2
Song,忘怀老人,句,寸地不可弃，东风何处无。,3
Song,毛珝,其二,登桥仍问渡，迢递到吴中。倩仆挑茶灶，移船避钓筒。月生林屋洞，潮接馆娃宫。得句人传去，苏笺价益穹。,3
Ming,王汝玉,送友人之官,春山春树绿，相送去何之。拜命辞朝日，分符出守时。花连渚宫暗，潮溯楚江迟。鼎郡彫零久，疲氓藉设施。,5
Ming,王衡,花朝,晴烟膏露若为容，踯躅香苞望晓红。莫怨五更风色恶，开花原是落花风。,5
Yuan,僧圆至,送宗岳归青莲,布囊诗几卷，归计亦凄凉。不惜经时别，应知聚日长。石峰蒸玉气，井水浸莲香。曾许为邻寺，招余住竹房。,4
Tang,桃花夫人,在紫霄夫人席上作,昔时训子西河上，汉使经过问妾缘。自到仙山不知老，凡间唤作几千年。,2
Song,尹焞,亡姑墓铭诗,嗟夫人之生兮，一气凝乎混茫。变而之死兮，去不知其何乡。唯懿德之在人兮，愈久而不忘。归安此室兮，其千万年无坏伤。,3
Qing,王倩,金缕曲 花魂同竹士作,何处寻君迹。怪春来、落红成阵，苦催离别。断只因风销为雨，受尽几番磨折。浑不信、呼之肯出。除却东皇幡一首，便上天、入地应难觅。来婉娩，去飘瞥。投笺曾向天公乞。好教他、封姨十八，深怜轻惜。䌽胜高悬铃漫语，禁住声声檐铁。劝安稳、依栖香国。那用巫阳烦帝遣，有前生、胡蝶能相识。笑剪纸，计非得。,6
Qing,王恪,水宿,水宿风餐里，栖栖过此生。米原无帖乞，碑信有雷轰。中土多凋瘵，西陲尚甲兵。休从詹尹卜，归去好躬耕。,6
Ming,尹台,巴陵道中,晓发巴陵道，冲泥突锦鞯。雾飞翻作雨，石出屡回泉。露坼池荷损，风披岸槿捐。物情尽摇落，吾意竟谁怜。,5
WeiJin,潘尼,赠河阳诗,虑生化单父，子奇莅东阿。桐乡建遗烈，武城播弦歌。逸骥腾夷路，潜龙跃洪波。弱冠步鼎铉，既立宰三河。流声馥秋兰，擒藻艳春华。徒美天姿茂，岂谓人爵多。,0
Tang,丘光庭,其二,茅鸱茅鸱，无啄我雀。汝食汝饱，莫我肯略。愿弹去汝，来彼瑞鹊。来彼瑞鹊，其音可乐。,2
Yuan,束宗庚,偶题,渔陂微动上湘帘，圆沼初成小镜奁。叶底翠丸青可摘，小娃纤手送吴盐。,4
Yuan,王振鹏,自题蜻蜓画卷,露凉芳草晓风吹，纱翼轻明水影欹。莫便临平山下去，眼睛双眩碧琉璃。,4
Ming,叶颙,纸帐,琴榻生虚白，吟帷异马融。睡无红雾入，醒有白云封。月窟光千丈，尘寰路万重。梅窗香影瘦，清梦听松风。,5
Ming,王琅,旅吟,缺月晓犹上，晨光秋色微。疏林风自扫，废驿雀频飞。微霜沾客鬓，乱叶点山衣。今夕旗亭酒，谁与对落晖。,5
Tang,佚名,登山奉怀知己,闲步陟高岗，相思泪数行。阵云横北塞，煞气暝南荒。极目悲无限，樵心恨未遑。黯然乡国处，空见路茫茫。,2
Yuan,李材,海子上即事（一作都门春日。一作贡奎诗）,驰道尘香逐玉珂，彤楼花暗弄云和。光风已转瀛洲草，细雨微添太液波。月榭管弦鸣曙早，水亭帘幕受寒多。少年勿动伤春感，唤取青娥对酒歌。,4
Yuan,王玠,沁园春 真风子,自小颠狂，平生落魄，放浪飘蓬。把三教玄机，从根识破，包含万象，混沌家风。问释谈机，问儒说理，问道言丹守个中。无拘执，但闲来捉虎，怒后擒龙。不分南北西东。信步逍遥到处通。向太华峰头，瑶池会上，诗吟万字，酒饮千钟。足下云生，袖中雷起，剑吐寒光射九重。真风子，出乾坤之外，劈碎虚空。,4
Qing,王霖,归田诗为后翁作,杜鹃催归我不听，布谷催耕君不辞。朝来忽听布谷语，为君演作归田诗。归田路出青门道，高柳半天青若扫。杏花开落菖叶齐，江北江南插秧早。君家旧业剡溪边，十年作宦殊可怜。栖栖食禄难称意，收身还种南山田。南山芜秽理初毕，半种香粳半种秫。烹葵煮笋饷东皋。朝看村童驱犊出，暮看田叟荷锄还。暮暮朝朝十亩间，课雨量晴聚邻里。黄鸡白酒开心颜，不稼不穑风所刺。吾独何为久淹滞，篝车自笑愿空奢。珠桂人言居不易，君今归田弗复疑。千载沮溺遥相期，我亦行寻耦耕侣，逝将与国充耘耔。布谷布谷弗尔欺，杜鹃会有催归时。,6
Ming,王圭,其四,莫道禅扉小，幽人旧此巢。结跏馀石蹬，飞锡想林梢。自喜遗尘鞅，非因问贡包。诗成留岁月，醉墨洒泉坳。,5
Qing,王文治,八公洞纳凉,白云生古洞，赤日隔林丘。松籁千山雨，泉声一壑秋。茗香閒自酌，花落坐还流。他日诛茅处，支公为我留。,6
NanBei,张正见,轻薄篇,洛阳美年少，朝日正开霞。细蹀连钱马，傍趋苜蓿花。扬鞭还却望，春色满东家。井桃映水落，门柳杂风斜。绵蛮弄清绮，蛱蝶绕承华。欲往飞廉馆，遥驻季伦车。石榴传马脑，兰肴奠象牙。聊持自娱乐，未是斗豪奢。莫嫌龙驭晚，扶桑复浴鸦。,1
Yuan,僧大䜣,杨执中幼与予同舍自予去乡里一别四十五年矣乍见俱不相识承惠诗二首次韵谢之 其一,勋业双蓬鬓，江湖万里心。扣舷山月近，攲枕夜涛深。多士怀东观，何人赋《上林》？只将弦上趣，《白雪》写遗音。,4
WeiJin,王劭之,春花赋,千葩粲其昭晰兮，百卉茜而同荣。兰圃翘以含芳兮，芝薄振而沈馨。翠颖竞臻，众条频英。或异色同形，或齐芳殊制。自然神香，不可胜计。烂若罗宿之垂光，灼若隋珠之宵列。爽若翡翠之群翔，练若珊瑚之映月。诗人咏以托讽，良喻美而光德。准工女于妙规，饰王后之首则。,0
Yuan,汪士深,题景德寺,寺占陵阳第一峰，宝扉珠树碧玲珑。鹤巢霄汉浮图顶，僧舍烟霞丈室中。高阁钟声闻远近，上方灯影彻西东。一从杜牧题诗后，翰墨谁能继古风。,4
Yuan,方凤,吴清翁石桥,金椎谁奋破山霆，趋石浑疑走六丁。间道便须横螮蝀，长竿先已竖蜻蜓。济川作略君堪纪，吟雪行藏我欲经。领取溪山好风月，更看高架翼然亭。,4
Qing,方荫华,春日感怀,年来心绪倩谁知，一病经旬睡起迟。难释离怀因忆母，重温旧学试规儿。愁中偏易逢佳节，梦里差能得好诗。听尽廉织终日雨，又堪墙外柳丝丝。,6
NanBei,萧子隆,经刘瓛墓下诗,升堂子不谬，问道余未穷。如何辞白日，千载隔音通。山门一已绝，长夜缅难终。初松切暮鸟，新杨催晓风。榛关向芜密，泉途转销空。,1
Song,尤山,鸡冠花,秋雨初晴后，鸡冠早放花。飞鸣欲何向，艳冶自堪誇。僻地裁红锦，遥天堕彩霞。金门多绛帻，分与野人家。,3
Qing,王式丹,其三,琳宫阳马尚崔巍，碑版苔花对夕晖。多少停骖惆怅处，不须重问李宸妃。,6
Ming,王氏（衡女）,对雪,拂幌飘窗玉不如，一庭寒色晓光馀。闺中诗思同清洁，分付双鬟莫扫除。,5
Tang,吕温,衡州岁前游合江亭见山樱蕊未折因赋含彩吝惊春,山樱先春发，红蕊满霜枝。幽处竟谁见，芳心空自知。似夺朝日照，疑畏煖风吹。欲问含彩意，恐惊轻薄儿。,2
Ming,于慎行,夜泊有怀,月白夜将阑，潮平两岸宽。倚舟人语静，过雨树声寒。戍鼓城隅觅，船灯水际看。所期江路迥，何处采芳兰。,5
Ming,王英,酬王尊师仙游三首 其一,翠水三山路，微茫见十洲。月临珠斗迥，云度绛河流。露气生鳌背，箫声出凤楼。惭无学仙分，得伴赤松游。,5
Yuan,史迁,游金山分得微字,长江古天堑，浩浩无津涯。金鳌屹中流，白昼烟雾垂。大船声号嘈，开蓬若星驰。系缆石壁侧，天风吹我衣。攀萝陟幽险，四顾心神怡。东观浴赤日，光动扶桑枝。西拱蓬莱宫，银潢抱神畿。上有五色云，万状争献奇。吴楚隔南北，间气裂坤维。壮哉形胜地，恍若青琉璃。晚登妙高台，飞步纵所之。其巅宿牛斗，其下蟠蛟螭。临流不敢唾，转惧神物疑。萧爽给孤园，祇树森陆离。台殿雨花外，突兀摩穹倪。浮屠历浩劫，千年今若兹。涓涓杨枝雨，洒向青莲池。洪钟吐崇岫，大荒西日微。再拂古碑碣，试读前贤诗。长歌归去来，清绝和者稀。,4
Ming,王湛,同曹郡公戴司理秋集会心亭遂登观山绝顶泛舟而归,十里清江绕翠微，江亭尊酒坐斜晖。松间片石僧眠惯，雾里孤峰客到稀。寂寂野田双鹭立，盈盈秋水一鸥飞。赏心应有山灵识，借取流云引棹归。,5
Ming,卞季良,夜坐,独坐浑无寐，茅茨清夜中。风枝惊宿鸟，露草湿鸣蛩。待月愁天黑，摊书爱烛红。眼前人事少，始觉息尘踪。,5
Ming,叶小纨,浣溪沙 新月,纤影黄昏到小楼。弱云扶住柳梢头。捲帘依约见银钩。妆镜慵开才出匣，蛾眉学画半含愁。清光先自映波流。,5
Song,王有元,句,应无好梦到彭城。,3
Tang,白行简,金在镕,巨橐方镕物，洪炉欲范金。紫光看渐发，赤气望逾深。燄热晴云变，烟浮昼景阴。坚刚由我性，鼓铸任君心。踊跃徒标异，沈潜自可钦。何当得成器，待叩向知音。,2
WeiJin,嵇含,槐香赋,蒙蒙绿叶，摇摇弱茎。,0
Yuan,僧大䜣,送张用鼎游燕南,天上知名久，由来汉客星。江湖歌《白雪》，风露满青冥。巴蜀须传檄，燕山待勒铭。壮夫期远大，不独抱遗经。,4
Ming,王直,村居,古岸轻烟外，深林夕照边。疏篱孤径窈，茅屋数家连。花暝流莺歇，莎平乳犊眠。桑麻青满眼，幽思颇相牵。,5
Song,王著,吟赠梦英大师,到处闻人乞篆踪，学来年久有深功。墨池阔类湘江水，笔冢高齐太华峰。金锡罢飞新解虎，铁盂收掌旧降龙。知师吟恋烟村景，不肯回头望九重。,3
Ming,尹瑱,挽河觉斋,书剑风尘岁月忙，可怜良玉忽沈光。去年渊岳同留雨，今日菁川隔对床。荆树花残孤雁叫，楸原云锁众宾伤。病夫未得奔南路，厚意还惭白马郎。,5
Ming,方孝孺,其九,六龙犹未御，万物巳昭苏。使处尊崇位，应无冻馁夫。不知天上乐，还忆世间无。八极遨游暇，踟蹰顾帝都。,5
Tang,僧虚中,石城金谷,晋祚一倾摧，骄奢去不回。只应荆棘地，犹作绮罗灰。狐兔闲生长，樵苏静往来。踟蹰意无尽，寒日又西颓。,2
Yuan,成廷圭,秋夜杂咏三首 其一,对酒不能饮，灯前笑又悲。转头都觉谬，对面莫相疑。白发无休日，青天有坏时。微酣且熟寐，一任老夫痴。,4
WeiJin,曹丕,诗,巾车出邺宫，校猎东桥津。重罝施密网，䍐筚飘如云。弯弓忽高驰，一发连双麇。,0
Yuan,王鳌叟,送翟录事,籍甚霜台客，云胡滞录曹。常关罗雀户，焉用割鸡刀。事剧心常易，官卑名自高。乘骢应不远，去思绕江皋。,4
WeiJin,陆凯,其二 奋武将军顾承,于铄奋武，奕奕全德。在家必闻，鸿飞高陟。,0
Song,方逢振,至元廿四年十一月二十日得宣命诣朝可庵有诗不敢当次韵以谢 其一,雪棹殷勤泛剡溪，吟香为拂案头埃。老躯久已乞骸去，瘦骨应难入画来。但愿东皇怜病瘦，早从西华觅云台。当年自是渠无分，明主何曾弃不才。,3
Yuan,李庭,水调歌头 史侯生朝,辕门奏归凯，旭日上初筵。东风万家香火，春信到梅边。侧听称觞新语，一滴愿增一岁，门外酒如川。诏领八州督，声动九重天。茁兰芽，辉花萼，树堂萱。一门余庆如此，今古几人全。多少山东父老，久望太平勋业，毕竟在何年。整顿乾坤了，拭目认凌烟。,4
Yuan,伯颜,【中吕】喜春来,金鱼玉带罗襕扣，皂盖朱幡列五侯，山河判断在俺笔尖头。得意秋，分破帝王忧。,4
Yuan,释良琦,鱼虎子图,翠羽画殊绝，窥鱼秋水深。忽来知险意，静立见机心。沙白霜初落，溪寒日易阴。何当随啄木，除蠹向高林。,4
Yuan,沈懋,题董泰初长江伟观图,气吞荆楚压秦雄，绝险中分阻要冲。潮落江心奔万马，山当京口卧双龙。青天欲尽日月小，白鸟不飞烟雾重。犹忆金焦风雨夜，翠微深处听长松。,4
Tang,丘为,答韩丈①,行人辈，莫相催，相看日暮何徘徊。登孤舟，望远水，殷勤留语劝求仕。畴昔主司曾见知，琳琅丛中拔一枝。且得免轮天子课，何能屈腰乡里儿。长安落桑酒，或可此时望携手。官班服色不相当，拂衣还作捕鱼郎。,2
Ming,尹彦圣,失题,天赋清才与玉成，早充观国继家声。忘年幸许披衣接，就次端宜倒履迎。久仰恩门联凤穴，长瞻德宇阔鹏程。江湖卜筑从今始，进退随行任此生。,5
Yuan,吕谅,扑灯蛾,飞蛾爱毛羽，栖息露草枝。虽无霄汉翼，翩翻适其时。青灯尔何与，乃欲扑灭之。焦头不知戒，既去还复来。微躯抗烈焰，薄命终阽危。不虞中奇祸，自取非人为。燃脐润郿坞，燎冢翻秦尸。膏液散煨烬，糜烂已无遗。嗟哉尔何求，灭身至于斯。生死了不悟，昏愚良可悲。,4
Ming,王寅,宿喜峰口墩楼,万里秋风暮，华夷到此分。几年望紫塞，今日宿黄云。片月临关见，孤军击柝闻。燕歌争劝酒，强饮不成醺。,5
Yuan,方一夔,宿赤山岭,杖屦过山东，一重高一重。云烟呈晚色，雨露洗秋容。偃蹇石伏虎，连蜷木寓龙。夜深横短笛，独宿最高峰。,4
Tang,李潓,光禄卿王公墓志铭,龙渠之右，凤城之东。冈原夹辅，卜宅叶同。山开黄壤，地列青松。万古已矣，千年实封。多才多艺，惟聪惟惠。如松之盛，如川之逝。陵谷将平，石记爰旌。长怀令德，永颂英声。,2
Yuan,李裕,送叶审思北上二首 其一,晓际风霆上紫坛，夜吹箫管向人间。月明孤鹤三千里，知过吴山与越山。,4
Qing,王于臣,花发沁园春 陈晓江招集九山园,鶗鴂声中，杜鹃枝上，春情脉脉几许。芍药围栏，蔷薇曲槛，不禁些时著雨。池塘水注。斜露出、堤旁小浦。忆当日桃核才栽，花开今已成圃。羡而桑间十亩，尽悠游岁年，消得甘苦。不嫌剥啄，容我来时，罗列鐏罍鸡黍。请君借筋。为天壤、王郎筹虑。笑生涯不免长贫，农笠渔竿何处。,6
Tang,包佶,酬顾况见寄,于越城边枫叶高，楚人书里寄离骚。寒江鸂鶒思俦侣，岁岁临流刷羽毛。,2
Ming,方肯堂,游小金山,竹房僧几换，花径客重寻。剑拂天河近，杯浮水殿深。沧溟看鹤度，风雨听龙吟。吾道烟波外，临流一照心。,5
Song,史浩,次韵恩平郡王,彤庭秋晚宴，和气与春同。寿酒千钟绿，宫花万叠红。金羁鸾仗底，赤舄玉阶中。归路闻人语，关雎诵国风。,3
Tang,李觐,紫玉见南山赋附歌,归大素兮远蛮屏，有瑞玉兮见霄岭。浮紫气于云际，混清辉于水影。庶南山之不骞，期我皇之惟永。,2
Yuan,叶兰,舟泊葛陂寄方方壶鍊师,天瞑雨潇潇，溪流胜海潮。春船依树杪，晚饭摘山苗。鸟道群崖合，龙陂一水遥。投竿探仙迹，壶老肯相招。,4
Qing,方履篯,江上纪程,明波瑟瑟浪如环，晓泊江州正闭关。万顷碧烟飞入梦，不知满眼是庐山。,6
Yuan,李冶,摸鱼儿,为多情、和天也老，不应情遽如许。请君试听双蕖怨，方见此情真处。谁点注。香潋滟银塘，对抹胭脂露。藕丝几缕。绊玉骨春心，金沙晓泪，漠漠瑞红吐。连理树。一样骊山怀古。古今朝暮云雨。六郎夫妇三生梦，肠断目成眉语。须唤取。共鸳鸯翡翠、照影长相聚。西风不住。恨寂寞芳魂，轻烟北渚。凉月又南浦。,4
Song,尤懋,其三,灵源显晦岂无时，便有高人作已知。赏识先从石湖老，发扬更赖隐侯诗。,3
WeiJin,陆云,诗,绿房含青实，金条悬白璆。俯仰随风倾，炜烨照清流。,0
Yuan,方回,其八,弃置乾坤事，归休水竹居。不因徵急债，尽可读残书。齑糁畬田粟，姜羹石涧鱼。论文同小酌，未觉故人疏。,4
Qing,方峨,雪过渔亭,村市溪头雪里经，人烟寒处认邮亭。沿流竹艇排银汉，劈面云峰插玉屏。秀绝山川浑一色，空怜鱼罶见三星。寻梅放鹤饶幽赏，争似兵厨醉不醒。,6
Yuan,王畦,其二,芍药初开第一枝，翻阶国色玉参差。当年记得平山下，花里时将凤管吹。,4
Ming,王翃,其三,禁中春树蔼晴烟，朝罢帘声下九天。官局进呈新铸好，六宫齐赐草书钱。,5
Qing,于云赞,挽吴恭亨妾李氏联,弱龄频到后堂，阿母抚摩钟爱甚；小病竟无灵药，良人感泣遣悲难。,6
Tang,朱庆馀,送盛长史（盛随军）,莫辞东路远，此别岂闲行。职处中军要，官兼上佐荣。野亭枫叶暗，秋水藕花明。拜省期将近，孤舟促去程。,2
NanBei,王僧孺,登高台①,试出金华殿，聊登铜雀台。九路平如掌，千门洞已开。轩车映日过，箫管逐风来。若非邯郸美，便是洛阳才。,1
Song,王鼎,赠程明甫,古县枕前滩，官閒道自安。执杯山鸟唱，晒药野猿看。石缝横琴笔，槎根插钓竿。不知陶靖节，早晚入云端。,3
Ming,王樵,寿族人夫妇六十,百年逢转甲，九月两长庚。巳尽田家乐，不求身外名。仙源通句曲，瑞气接荆城。会见骑黄鹤，吹箫作凤鸣。,5
Ming,王稚登,送王和仲归吴门,三载都门客，秋风忆故山。楚云装共薄，燕草鬓同斑。歌逐无鱼断，身随一雁还。祇应留滞者，别泪易潺湲。,5
Qing,丁惠康,其三,虚闻打桨同王令，容易成阴怆牧之。一样芬菲与悱恻，贞元全盛不多时。,6
Song,王随,送馀姚知县张太博,才名登仕路，芝綍奉龙光。出宰神仙邑，吟辞鹓鹭行。烟波迎去棹，图籍富行装。淮月蒹葭影，江风橘柚香。新诗留禹穴，旧理过钱塘。市井鱼盐聚，亭台水石凉。云山接秦望，花木胜河阳。暂布惠和政，即看鹏翼翔。,3
Yuan,吴草庐,其二,元来一片虚灵府，埋没经年滓秽场。不特通时多走逸，觉于静处亦飞扬。昼间常被事牵引，夜后犹随梦扰攘。唤起主人翁警省，自家三径不容荒。,4
Ming,王周,其二,征鼓声喧丽日迟，满堤细柳列旌旗。符分汉阙隆推毂，节映衡阳望抚绥。剑气横空铜柱绩，文韬席卷木猴尸。功名万里男儿事，莫为桑榆日暮时。,5
Ming,王夫之,其二,杂甸与芳洲，当时不可留。还持流景谢，长遣故心愁。云际仍行药，东皋倦理畴。滔滔属孟夏，骚怨寄灵修。,5
Yuan,王吉昌,绿头鸭,道风清。武帘交互经营。聚三天、合和两地，斡元宫、真气流行。变刚柔、游龙牝马，应七十、十候生成。走玉飞金，喷烟吸雾，相交水火迅当鸣。六阴散、三阳鼎聚，丹品秀华英。香风衬、金光透体，几缕霞明。顿开基、头头性显，彻大千、沙界纵横。拉轻吹、徘徊踊跃，步云霄、体段峥嵘。非色非空，不增不减，海珍如意吐真晶。罄内外、光华无碍，神用六通迎。先天貌、功成荡荡，无复能名。,4
NanBei,江革,又赠何记室诗,刻猴虽言巧，辩对今知章。且欣共卮酒，勿道滥衣裳。,1
Ming,王琅,唐宫,人到虚无缥缈难，信知天上远人间。渔阳日暮催鼙鼓，谁上蓬莱海上山。,5
Yuan,李裕,送赵鹏举之西台掾,掾曹骑马赴西台，迢递关河几日回。秋草自随人去远，夕阳长共雁飞来。乱云荒驿迷秦树，落叶残碑有汉苔。最忆年年寒食节，华筵谁向曲江开。,4
Tang,上官仪,假作幽兰诗,日月虽不照，馨香要自丰。有怨生幽地，无由逐远风。,2
Song,文同,永泰刘令清曦亭,木杪照初日，捲帘知晓晴。轩窗无限思，图史有馀清。露下濛花重，风来泛竹轻。何须嫌五斗，持此谢渊明。,3
Yuan,孛朮鲁翀,阅故唐宫,锦帆走灭淮海波，虬髯起操汤武戈。荡民疮痏六朝下，天开百二秦山河。我来傍徨旧宫土，细麦繁花忽谁主？终南王气三百年，仙李春风一千古。春风吹梦天茫茫，玉楼金殿春云香。开元舞马散冥寞，纥干冻雀含悲凉。世态苍黄几烟雾，秦汉英灵不知处。昆仑河脉自西来，湘浦雁行今北去。,4
Qing,方中通,正学先生祠,今古完名节，乾坤属几人。先生能报国，门下亦捐身。正气横霄汉，阴风泣鬼神。可怜同室斗，犹且念君臣。,6
Yuan,净圭,其六,琼楼十二亚相连，楼上仙姝笑粲然。青鸟忽烦将远意，紫霞新写寄来篇。,4
Yuan,元好问之妹,咏天花板,补天手段暂施张，不许纤尘落画堂。寄语新来双燕子，移巢别处觅雕梁。,4
Qing,尹推,申儿（可教）自骊浦至,日日倚闾望，看看喜汝归。箧盈亲友札，身著暮春衣。扬立须宜早，工夫且莫违。不禁孤露感，相对涕交挥。,6
Ming,方以智,赠闽中刘荐叔,闻君昨岁出温麻，作客荆吴不顾家。万里风尘凭漏影，十年慷慨吊怀沙。单衫叶落秋将尽，小社城回菊有花。邂逅高谈共尊酒，东溪凉月浸蒹葭。,5
Yuan,李孝光,天台道上闻天香,八月天台路，清风物物嘉。晴虹生远树，过雁带平沙。日气常蒸稻，天香喜酿花。门前五株柳，定是故人家。,4
Tang,吴秘,风光草际浮,草色春沙里，风光晓正幽。轻明摇不散，郁昱丽仍浮。吹缓苗难转，晖闲叶本柔。碧凝烟彩入，红是日华流。耐可披襟对，谁应满掬收。恭闻掇芳客，为此尚淹留。,2
Qing,方尔谦,明湖春联,明眼怕看人，万事思量惟酒好；湖边能醉日，一春不惜买花钱。,6
Tang,李百药,郢城怀古,客心悲暮序，登墉瞰平陆。林泽窅芊绵，山川郁重复。王公资设险，名都拒江隩。方城次北门，溟海穷南服。长策挫吴豕，雄图竞周鹿。万乘重沮漳，九鼎轻伊谷。大蒐云梦掩，壮观章华筑。人世更盛衰，吉凶良倚伏。遽见邻交断，仍睹贤臣逐。南风忽不竞，西师日侵蹙。运圯属驰驱，时屯恣敲朴。莫救夷陵火，无复秦庭哭。鄢郢遂丘墟，风尘俄惨黩。狐兔时游践，霜露日沾沐。钓渚故池平，神台层宇覆。阵云埋夏首，穷阴惨荒谷。怅矣舟壑迁，悲哉年祀倏。虽异三春望，终伤千里目。,2
WeiJin,曹植,其四 精微篇,精微烂金石，至心动神明。杞妻哭死夫，梁山为之倾。子丹西质秦，乌白马角生。邹衍囚燕市，繁霜为夏零。关东有贤女，自字苏来卿。壮年报父仇，身没垂功名。女休逢赦书，白刃几在颈。俱上列仙籍，去死独就生。太仓令有罪，远徵当就拘。自悲居无男，祸至无与俱。缇萦痛父言，荷担西上书。盘桓北阙下，泣泪何涟如。乞得并姊弟，没身赎父躯。汉文感其义，肉刑法用除。其父得以免，辩义在列图。多男亦何为，一女足成居。简子南渡河，津吏废舟船。执法将加刑，女娟拥棹前。妾父闻君来，将涉不测渊。畏惧风波起，祷祝祭名川。备礼飨神祇，为君求福先。不胜釂祀诚，至令犯罚艰。君必欲加诛，乞使知罪愆。妾愿以身代，至诚感苍天。国君高其义，其父用赦原。河激奏中流，简子知其贤。归聘为夫人，荣宠超后先。辩女解父命，何况健少年。黄初发和气，明堂德教施。治道致太平，礼乐风俗移。刑措民无枉，怨女复何为。圣皇长寿考，景福常来仪。,0
Song,王益柔,莱石茶酒器寄邵先生作诗代书,宝刀切石如春泥，雕剜成器青玻璃。吾尝阅视得而有，惜不自用长提携。前时过君铜驼陌，门巷深僻无轮蹄。呼儿烹茶酌白酒，陶器自称藿与藜。爱君居贫趣閒放，一语不涉青云梯。嗟予都城走尘土，日远樽杓愁盐齑。缄封不启置墙角，顿撼时作琼瑶嘶。争如特寄邵高士，书帙几杖同幽栖。荷锄剩治田间秽，抱瓮勤灌园蔬畦。明年春酒或共酌，为我扫石临清溪。,3
Qing,王恕,己未七夕用玉溪韵,乌鹊年年管别离，涉秋髡首助佳期。试看清汉横分处，又是浮槎欲渡时。天上白榆长历历，西来青鸟故迟迟。寸心此夜千回结，不断虫声恼鬓丝。,6
WeiJin,张翰,赠张弋阳诗,时道玄旷，阶轨难寻。散缨放冕，负剑长吟。昆弟等志，托兹幽林。玄墨澄气，虚静和心。（一章）惟我友爱，缠绵往昔。易尚去俗，携手林薄。轻露给朝，遗英饱夕。逍遥永日，何求何索。（二章）潜光重阴，抱悴如荣。绝路既续，舍我遐征。刺带皇域，升降都城。爰赖爰慕，忡予中情。（三章）负薪弗克，耕者妨力。仲仪弹弦，顾瞻先职。遗其绵绵，忧心惨恻。乃抗乃拔，释我绕邑。（四章）将逝命驾，陟彼郊圻。和鸾摇响，载驱载驰。言告分别，言告言归。心怨辞苦，张高弦哀。（五章）杨柳可卷，去在斯时。流液可年，岂云旋归。行役必偕，伤我长离。借喻孤禽，矜翼翩栖。（六章）昔我惟乐，群居多跱。今我斯怀，缠绵万里。人亦有分，或通或否。行矣免致，我诚永已。（七章）,0
Ming,尹纫荣,野望,野望无山色，长天一抹清。陌树齐如画，其下有人行。,5
Yuan,吴当,其四,新火营寒食，他乡展物华。暧云将燕子，春色上桃花。自进贤人酒，何劳妓女车。平居耽野趣，未觉道林赊。,4
Qing,丁瀚,高阳台  秋夜闻笛,晚照留红，寒烟弄碧，金飙吹满江城。倦倚雕阑，谁家玉笛飞声。梅花落尽人何处，更无愁、也唤愁生。况凉州、别调新翻，越样凄清。柯亭旧韵何堪问，剩关山月色，千里同明。懊恨桓伊，催教绣阁心惊。陌头杨柳萧疏甚，顿牵来、无数离情。又长空、塞雁争飞，相和悲鸣。,6
Qing,尹趾完,题佚,扶藜晚出荻花湾，亲近沙鸥自在閒。尘念久消魂梦里，幽怀都付水云间。莫愁西岭金鸦度，且爱前林倦鸟还。为问广陵何处是，望中苍翠见孱颜。,6
Yuan,王士熙,寄武夷思学斋,武夷山色青于水，君筑高斋第几峰。北苑莺啼春煮茗，西风鹤语夜巢松。田家送酒芝香泻，道士留书石髓封。闻说牙签三万轴，欲凭南雁约相从。,4
Ming,王恭,金陵送人落第归江南,凤台寒日莫，千里送君还。别梦愁京雨，乡心絓楚山。落花偏拥棹，归雁独临关。应醉家林月，青云好是閒。,5
WeiJin,郭璞,其二,青溪千余仞，中有一道士。云生梁栋间，风出窗户里。借问此何谁，云是鬼谷子。翘迹企颍阳，临河思洗耳。阊阖西南来，潜波涣鳞起。灵妃顾我笑，粲然启玉齿。蹇修时不存，要之将谁使。,0
Tang,克符道者,云居月,素容空界外，廓落迥无边。玉镜同千域，金轮匝五天。霜凝熊耳印，冰浩鹫峰玄。不是龙居月，难光洞上泉。,2
Yuan,李穑,赠桧堂次韵,数年俱作客，千里共思乡。绿树频经雨，黄花又带霜。诗成已公屋，酒过杜家墙。何日松峦路，相寻到夕阳。,4
Song,王以宁,其三,晚烟凝碧。渐渔村山市，人归寂寂。有客飞舟还顾访，应讶纶巾攲侧。得意忘年，推诚投分，高论追元白。英标逸气，笑予穷抱真策。兴尽又复言归，秋风分袂，浩荡思无极。咫尺昭山明翠壁，那知中隐咸籍。说梦难听，闭门寻梦，肯念栖萍迹。浪吟狂醉，几时还共重得。,3
Yuan,李文潜,送友人之闽,闽中自古繁华地，公子翩然动宦情。醉客桄榔浑胜酒，唤人鹦鹉自知名。青榕雨过云屯野，丹荔风吹锦满城。不用黄金买欢笑，蛮歌女子最轻盈。,4
Yuan,元淮,郊行,城东一簇野人家，门枕清流浅带沙。篱角欲晴喧燕雀，门前过雨湿桑麻。桥因春水三番断，柳碍东风一向斜。景物似知寒食近，村村开遍野棠花。,4
Qing,王清,南镇会稽山,稽山遥接越天低，宛转峰峦路欲迷。青霭常浮秦望北，白云却绕禹陵西。即看修竹含新雨，无数苍松罨碧溪。真气重重吹不散，神灵自合此中栖。,6
Tang,王建,归昭应留别城中,喜得近京城，官卑意亦荣。并床欢未定，离室思还生。计拙偷闲住，经过买日行。如无自来分，一驿是遥程。,2
Yuan,成廷圭,登多景楼怀唯心上人,凭高望不极，多景复多愁。落日随天转，空江入海流。渔樵何处老，兵甲几时休。却忆唯心叟，题诗在上头。,4
Ming,王彦泓,春晴,柳弱不堪扶，春愁剧鹧鸪。翠烟三月尽，红雨一庭芜。晓日鸠呼妇，晴风雁引雏。东邻踏青女，今日在南湖。,5
Qing,方鹤斋,其七,水满池鱼跃上阶，门关路藓绿侵柴。伤心又听连宵雨，翻手都成匝地霾。涸辙馀生供獭祭，筑堙政策笑狐埋。仓储卖尽还筹账，慈善同胞劝孔怀。,6
NanBei,吴均,从军行,男儿亦可怜，立功在北边。陈头横却月，马腹带连钱。怀戈发陇坻，乘冻至辽川。微诚君不爱，终自直如弦。,1
NanBei,刘铄,代收泪就长路诗,耸辔高陵曲，挥袂广川濆。黄尘昏白日，悲风起浮云。萧条万里别，契阔三秋分。时往从朝露，年来惊夕氲。徘徊去芳节，依迟从远军。,1
Tang,王棨,甸服耆旧望籍千亩,不展三推礼，如今已几年。郊畿春又至，父老颈空延。扶杖沟塍侧，倾心日月边。望恩情倍百，流目地方千。未睹公卿从，长愁犬马先。幸同黄耇意，因此愿闻天。,2
Song,毛滂,送夏辟疆解官,北风吹劲翮，凌厉欲云奔。门棒敛行色，县花消别魂。进舟寒濑涩，回首乱山昏。珍重操刀事，余言淡可吞。,3
Yuan,王惟一,西江月,看尽丹经万卷。不明真汞真铅。那堪火候不曾传。都是肓修瞎鍊。一句真诠妙显，得知心得昭然。神归气伏不欹偏。刻刻打成一片。,4
Ming,王琅,海云院会送侯月鹭奉母太君榇归葬雒阳,士龙入雒君还雒，元直从亲君丧亲。挥泪渡河寻旧土，去家探岳寄閒身。风悲木杪天无色，夜到山中梦有人。若到夷门封植后，定将东海谢西秦。,5
Song,于石,再和潘天英韵,人生一传舍，于世懒蝇营。千古月知己，四时花有情。吟怀今郑綮，家学昔玄成。自适眼前乐，何须身后名。,3
Tang,包何,同舍弟佶班韦二员外秋苔对之成咏,每看苔藓色，如向簿书闲。幽思缠芳树，高情寄远山。雨痕连地绿，日色出林斑。却笑兴公赋，临危滑石间。,2
Tang,孔德绍,赋得华亭鹤,华亭失侣鹤，乘轩宠遂终。三山凌苦雾，千里激悲风。心危白露下，声断䌽弦中。何言斯物变，翻覆似辽东。,2
Tang,王维,济上四贤咏① 崔录事,解印归田里，贤哉此丈夫。少年曾任侠，晚节更为儒。遁迹东山下，因家沧海隅。已闻能狎鸟，余欲共乘桴。,2
Ming,于琳,赠郑两为备兵西宁南归里门,建牙开府黑山东，此日声名在五戎。苜蓿花浓宛马健，蒲萄酒熟戍楼空。风高吐鲁惊传箭，雪满蓬婆竞挽弓。生入玉门班定远，何人重报月氐功。,5
Tang,僧缘密,颂云门三句语并馀颂十二首 其十一 据实商量（《天圣广灯录》作「据实话会」）,睡来合眼饭来餐，起坐终诸勿两般。同道尽知言不惑，十方刹土目前观。,2
Song,万俟绍之,杰阁,杰阁倚空阔，身高眇万山。栋云飞缥缈，檐铁闹虚闲。地步氛埃外，天威咫尺间。好风吹笑语，馀响落人寰。,3
Tang,密陀僧,湖城厅吟①,黄帝上天时，鼎湖元在兹。七十二玉女，化作黄金芝。,2
Ming,支大纶,其二,贳酒狂歌鼓枻游，凭高缥缈入层楼。耶溪尤物莺花老，石室遗逋日夜愁。入郢漫酬无忌恨，使齐翻堕伯嚭谋。伍塘千顷堤边柳，犹带寒鸦愬属镂。,5
Yuan,孟淳,白云山,万叠巉岩一径开，中间空洞白云堆。阳坡草软人稀到，惟有青猿曝背来。,4
Qing,王名世,秋尽得沈确士先生寓书,花时卮酒忆休文，八咏拈来坐夜分。今日开缄秋正杪，半林红树一江云。,6
WeiJin,王彬之,兰亭诗二首 其一,丹崖竦立，葩藻映林。渌水扬波，载浮载沈。,0
Ming,尹舜举,其二,案上簿书无日虚，鉴中鬓发白纷如。数箱古帖生蛛网，一部前经落蠹鱼。视隔縰缡难细读，契疏铅椠怯楷书。颓然坐久成何事，只合归寻得遂初。,5
Song,王禹偁,赴长洲县作① 其一,移任长洲县，扁舟兴有馀。篷高时见月，棹稳不妨书。雨碧芦枝亚，霜红蓼穗疏。此行纡墨绶，不是为鲈鱼。,3
Qing,牛焘,其八 沙左山庄,江水当门绿，幽栖百虑融。烟霞红叶岸，鸡犬白云中。果熟收寒栗，蔬香摘晚菘。此乡无梦寐，一夜听松风。,6
Yuan,方凤,咏霜叶寄皋羽善父,秋尽吴江道，丹枫树树奇。叶为诗者色，霜乃画之师。望似醉乡近，疑犹花事迟。停云俄在念，倚杖未归时。,4
Yuan,宇文公谅,其二,小斋松雪对青山，波上閒鸥自往还。文采风流今不见，空馀粉墨落人间。,4
Ming,王景,罗盘书屋,罗盘山色连青冥，罗盘花开春满城。迩来文轨遍南服，搆得书屋山之扃。中有牙签三万轴，隶古漆书联汗竹。琬琰新收汉石经，黉序亦开唐白鹿。要将礼乐化殊方，夜深弦诵声琅琅。已闻文翁教岷蜀，此邦更在岷之阳。岷山之水向南流，织女机丝涵素秋。岂徒风气开太朴，终看德化齐中州。罗盘书屋世无有，今度有书垂不朽。不是莲花幕下宾，安得文光贯南斗。,5
Tang,僧神颖,句,手边云起何时雨，笔下波生不待风。,2
Ming,王谊,秋日怀孟熙先生,倏忽成远别，幽栖仍薜萝。草芳经雨歇，虫响入秋多。夜月柯亭市，凉风镜水波。相期尽一醉，何日重经过。,5
Ming,卞荣,寄隐者,曾访岩栖处，金鹅石榻前。歌君紫芝曲，和我白云篇。火宿烧丹灶，烟生种玉田。林泉无限好，三聘未幡然。,5
Yuan,喀喇巴克实,元符山房,坐对千岩翠，森森万木攒。石函留古剑，药鼎炼还丹。云逼山窗湿，岚开涧树寒。春禽知客意，啼我暂盘桓。,4
Ming,王世懋,春日袁鲁望见过分韵,河朔名仍在，乾坤意未降。酒人唯我共，国士许谁双。秉烛深良夜，听鸡过小窗。挂帆明日去，春色动三江。,5
Yuan,汪石田,禹穴,司马子长寻禹穴，荒苔长閟越山腰。龙蛇万里连沧海，鸾凤千年下赤霄。云佩日圭文字古，白银青玉鬼神遥。悠悠德业江河外，蘋藻临风恨寂寥。,4
Song,王禹偁,其三,郡僚方贺正，独宿太湖棱。阶下羞为吏，船中祗载僧。折梅和薄雪，煮茗对孤灯。应笑排衙早，寒靴踏晓冰。,3
Yuan,叶颙,其二,落日南朝寺，吟筇几度登。欲寻前日路，去访昔年僧。浙水生新浪，吴云暗旧灯。阿师如到彼，为谢岭南能。,4
Tang,石镇,罔两赋（以道德希夷仁义为韵）,粤若穷理尽性。在宗载考。观穷元元。吁谟天造。悯鹪鹩之为得。处一枝而属厌。词罔两而格言。详万籁于至道。道之为体也。无思无虑。惟静惟默。皇帝得之而升于云天。维斗得之而运于宸极。下崆峒之路。理必谐于襄野。登隐坌之邱。义无亏于建德。尔其问影责实。稽谋惟微。审行止之常分。固怨菑而用希。阴与夜兮吾所隐。火与日兮吾所依。若有待而持操。诚不协于天机。且夫步日者足。怜蚿者夔。虽凫鹄而异禀。将断续而则悲。苟安时以处顺。惟我心之则夷。如莫耶之或跃。必欧冶之见遗。客有感而叹曰。大块劳我。圣人不仁。天地无私于覆载。阴阳吻合于陶钧。动之则矫。冥之则亲。汎然无迹。瞠然绝尘。时既来而不再。物亦煦而知春。夫如是。则何患无位不作。守道安贫而已哉。于是罔两卑陬改容。逡巡徐避。养淡泊。怀简易。鄙白龙之遇制。嗤文豹之有累。寓百骸于神理。休四海之光被。在埏埴于洪炉。得修身之明义。,2
Yuan,王子东,和胡梅复白鹇,若为见月倍思家，偶意名禽起句华。拂羽增明联缟袂，缀冠合粲蹙娇花。朝寻暖草云连谷，夜拥寒坡雪载沙。尺与鹤琴清作伴，可能无梦绕烟霞。,4
Song,王曾,其十一,钗头艾虎辟群邪，晓驾祥云七宝车。,3
Yuan,周砥,元日试墨二首 其一,金鸭香犹吐，风帘影自飘。轻冰生砚沼，馀雪缀寒条。茅屋行堪赋，山云坐可招。且无轩冕意，随分乐渔樵。,4
Qing,王无咎,忆洛,苍苍云树满关河，百战中原涕泪多。伊阙时通春草梦，平湖乍听采菱歌。天心厌乱亡荧惑，人意还家眷薜萝。八月潮来江海动，孤舟高卧有渔蓑。,6
Yuan,李道纯,其五 固形,全真妙理不难行，惟恐随缘逐色声。万幻不侵情自绝，一心无染念安生？屏除人我全天理，把握阴阳合泰亨。说与修丹高士道，色声无漏性圆明。,4
Song,□子发,其二,倚空峻壁列松杉，水色岚光总不凡。一段画图奇绝处，夕阳天际认归帆。,3
Yuan,吴会,题崇山刘氏园亭,西山三叠郁岧峣，亭上看山翠欲飘。杨柳小楼风满席，芙蓉清沼水平桥。美人歌处倾金杓，仙客来时度玉箫。我忆醉眠花底月，满衣香露夜萧萧。,4
Song,蜀妓,鹊桥仙,说盟说誓，说情说意，动便春愁满纸。多应念得脱空经，是那个先生教底？不茶不饭，不言不语，一味供他憔悴。相思已是不曾闲，又那得工夫咒你。,3
Yuan,汪炎昶,和友人论诗二首 其一,原自风骚浚，根从李杜寻。烟云裁体制，月露洗胸襟。所施殊高下，论功系浅深。尽饶材力赡，政要苦留心。,4
Ming,孔公恂,送族人陪驾幸太学南还诗,素王宫殿晓云开，雨霁都城万乘来。龙衮遥从天上下，鸾舆还向日边来。明朝礼乐兼三代，盛世人文遍九垓。东鲁儒生劳睿眷，临雍宣召许重陪。,5
Yuan,何儒行,赠陈玉林鍊师,归来明月满湖天，雪霁鳌峰玉树鲜。曾是飞龙亭上客，却为骑鹤洞中仙。庄周已悟生虚白，扬子犹能草太玄。若见陇西骢马使，为言踪迹尚林泉。,4
Ming,王怿,隔谷歌,兄羁囚，弟露宿。兄弟本连枝，谁令隔山谷。兄受饥寒日困辱，弟欲救之力不足。力不足，可奈何？愿作高飞鸿，衔之出网罗。,5
Ming,叶向高,题白龙洞,路近家山思转悠，喜逢关尹暂淹留。虚亭有客携樽至，深洞何人秉烛游。碧汉泻流声不断，白龙吹雨气常浮。须知寒谷阳回日，好霈甘霖遍九州。,5
Yuan,吴克恭,送友生（一作唐汉卿）,春风颠狂复细微，吹波荡桨动人衣。野桃叶小流莺至，官柳条长江鲚肥。稍别未嫌频作恶，相逢自识固应稀。腐儒窃禄真何补，望望沧洲白石矶。,4
Ming,王希文,其二,北岳钟灵秀，西枢振士风。燕台椿桂义，麟阁鼎彝功。阵叠三千变，关河百二雄。胸藏兵甲在，终不愧遭逢。,5
Tang,朱湾,送李司直归浙东幕兼寄鲍行（一作参）军持节大夫初拜东平郡王（一作朱长文诗）,翩翩书记早曾闻，二十年来愿见君。今日相逢悲白发，同时几许在青云。人从北固山边去，水到西陵渡口分。会作王门曳裾客，为余前谢鲍参军。,2
Yuan,汪天骥,春暮戏沧州,扶醉相思日又斜，茅斋门外即天涯。先生不出浑閒事，冻却东园几度花。,4
Song,王文淑,句,草草杯盘供语笑，昏昏灯火话平生。,3
Song,方回,其三,幽居少四邻，长日属閒人。石气常蒸雾，莺声不改春。子钱偿未已，卯酒醉何频。说与耘畦者，无锥未是贫。,3
Song,王以宁,满庭芳 其三 陈觉叟雪中见过,五十七年，侵寻老矣，小庵初筑林坰。故人相过，喜雪舞祥霙。遍野跳珠溅玉，纵儿童、收满金瓶。明年待，洗光银海，袖手看升平。先生。齐物久，蚁丘罢战，蜗角休征。趁尊前身健，有酒须倾。随分村歌社舞，何须问、武宿文星。忘怀矣，未能忘酒，相与醉忘形。,3
Ming,王应钟,题谢中皋卷,林栖怀独往，人境迥遗群。一径通樵路，千山霭暮云。野禽当户啭，涧水向田分。偃息亭皋上，玄言不可闻。,5
Ming,王琅,寄平湖陆予绵,岭云随雁几重过，久客南归思若何。湖口有山寻鹿侣，粤江无路托鱼蓑。新亭倚醉人何老，旧馆啼鸦梦转多。莫向江南赋牢落，子山年幸未蹉跎。,5
Ming,王相,题松厓书屋图,厓松何苍苍，下护幽人屋。夜寒不作声，为让幽人读。,5
Qing,王泽,自太湖至省宿茶铺岭,缺月耿初夕，荒寒野店开。松声一枕落，茅屋万山堆。愁岂扫能去，春还迟不来。思亲今夜梦，已近半程回。,6
WeiJin,陆云,赠顾骠骑诗二首·有皇,有皇大晋，时文宪章。规天有光，矩地无疆。神笃斯祜，本显克昌。载生之隽，实惟祈阳。哲问宣猷，考茂其相。（一章）于铄祈阳，诞钟天笃。清辉龙见，玄猷渊嘿。沈机响骇，幽神广觌。和以同人，归物时育。有大恶盈，谦以自牧。思我懿范，万民来服。（二章）吴未丧师，天秩有庸。渊哉若人，弱冠休风。俯翼黄门，以德来忠。端秀蕃后，正色储宫。徽音铄颖，邈矣遐踪。（三章）皇维南终，旧邦匪歆。委弁释位，如龙之潜。考槃穷谷，假乐丰林。子虽藏器，钟鼓有音。惠风往敬，庆问来寻。（四章）济济元公，相惟天子。明明辟王，思隆多士。帝曰钦哉，有命集止。我咨四方，令问在尔。以朕大赍，乃膺嘉祉。聿来胥步，观国之纪。（五章）惟皇建极，缉熙清曜。我有畯民，明德来照。大观在上，王假有庙。显允顾生，金声玉振。之子于升，利见大人。龙辉绝迹，有肃清尘。（六章）清尘既彰，朝虚好爵。敬子侯度，慎徽百辟。予闻有命，德礼不易。嗟我怀人，瞻言永锡。丰佑东法，惟子之绩。（七章）遵汶涉泗，言告同征。劲风宵烈，湛露朝零。云垂蔼下，泉冽清泠。哀哉行人，感物伤情。从子京邑，言观厥成。天保祚德，式谷以宁。（八章）,0
Yuan,宋沂,题燕士李叔成静怡精舍（叔成，故淮安郡侯子也。）,守道岂忘世，脉脉重端居。旷怀不可极，清风生太虚。寂寂独无营，欣欣常有馀。童子启窗户，昼读孔氏书。窅然在隘巷，时来长者车。问我何栖迟，东陵未丘墟。矧伊幽州士，胡为卧空庐。答云各有志，素丝尚匪污。相从赋《黄鸟》，驾言歌《白驹》。凤兮或来下，愧彼狂接舆。,4
Tang,王氏妇,与李章武赠荅诗① 其一,鸳鸯绮，知结几千丝。别后寻交颈，应伤未别时。,2
Qing,王定柱,其三,半岭微茫一径开，倚窗呵冻拨云来。相逢胜有平桥柳，忆见山农手自栽。,6
Qing,丁维时,柳洲种柳歌 其一,柳洲亭畔去来波，浴鹭眠鸥戏水多。分外今年新涨绿，参差万缕映渔蓑。,6
Yuan,王克敬,题一钱太守庙,刘宠清名举世传，至今遗庙在江边。近来仕路多能者，学得先生要大钱。,4
WeiJin,钟会,遗荣赋,散发抽簪，永纵一壑。,0
Yuan,耶律季天,句,梦蝶岂知真是蝶，骑牛何必更寻牛。,4
Qing,方尔谦,赠歌妓来福联,人皆惠然肯；我亦自求多。,6
Yuan,传东郊,其二,沉机默默对枰棋，妙着缄情有所思。谁信华清当局者，峨眉风急马行迟。,4
Ming,王泰际,浴佛日僧寺送春,两院苔厨消艳时，流连砖影与花移。佛灯千劫回春色，东帝颓龄委秀眉。未免有诗才子事，因之惜别古人痴。留题不羡纱笼壁，好把频催谢秭规。,5
WeiJin,应贞,朱杖铭,天作之杖，于谯之株，奥干特挺，非柘非榆。,0
Ming,王世懋,夹竹桃花 其一,名花踰岭至，婀娜自成阴。不分芳春色，犹馀晚岁心。绛分疏翠小，青入嫩红深。本识仙源种，无妨共入林。,5
Yuan,山主,临江仙,见了教人情惨切，回头别觅真修。逢师悲愿话根由。远离苦海，亲得涅盘舟。跳出火宅三界外，四衢露地白牛。随身不在外边求。无牵无缆，步步达清幽。,4
Ming,王嘉谟,横溪远棹,云起石门山，猿啼皖口树。隐隐数帆轻，不辨横溪路。,5
Song,尹廷高,客中思归,孤灯寒照影，清夜自沈吟。砧杵他乡泪，松楸故国心。路长归梦短，酒浅客愁深。了却江湖债，携书隐竹林。,3
Yuan,王士熙,次霍状元接驾韵,关头晓日瑞光蟠，隐隐驼铃隔薄寒。金殿巧当双岭合，绣旌遥指五云看。军装騕袅开驰道，仙仗麒麟簇从官。词苑恩波供染翰，秋风岁岁候鸣銮。,4
Tang,王希明,丹元子步天歌 其一 西方七宿,奎，腰细头尖似破鞋。一十六星绕鞋生，外屏七乌奎下横。屏下七星天溷明，司空左畔土之精。奎上一宿军南门，河中六个阁道形。附路一星傍道明，五个吐花王良星，良星近上一策名。,2
Tang,无名氏,三学山盘陀石上刻诗,拔地山峦秀，排空殿阁斜。云供数州雨，树献九天花。夜月摩峰顶，秋钟彻海涯。长松拂星汉，一一是仙槎。,2
Yuan,宋梅洞,挽胡军慰,搏虎鬼犹泣，屠龙地亦沉。无兄宁有昔，有弟必无今。钟鼎他人手，舟车过客心。不堪回首处，残月堕花阴。,4
Tang,嵩岳诸仙,其四,一曲笙歌瑶水滨，曾留逸足驻征轮。人间甲子周千岁，灵境杯觞初一巡。玉兔银河终不夜，奇花好树镇长春。悄知碧海饶词句，歌向俗流疑误人。,2
WeiJin,湛方生,怀归谣,辞衡门兮至欢。怀生离兮苦辛。岂羁旅兮一慨。亦代谢兮感人。四运兮遒尽。化新兮岁故。氛惨惨兮凝晨。风凄凄兮薄暮。雨雪兮交纷。重云兮四布。天地兮一色。六合兮同素。山木兮摧披。津壑兮凝冱。感羁旅兮苦心。怀桑梓兮增慕。胡马兮恋北。越鸟兮依阳。彼禽兽兮尚然。况君子兮去故乡。望归涂兮漫漫。盻江流兮洋洋。思涉路兮莫由。欲越津兮无梁。,0
Ming,王庭,雨,疏林小雨日霏霏，尽处烟深断翠微。湿鸟漫随风去重，残花自怪蝶来稀。当窗蛛织看成网，侵几苔生渐作衣。十载琴书摇落后，不嫌老病久相违。,5
Qing,方仲舒,秋杪杂兴,寂寥原上立，矫首见天青。鸦集猛如雨，雁来疏似星。远帆过落木，斜日下荒汀。惆怅无人处，黄花晚自馨。,6
Ming,丘鹏如,小瀑布,奔涛来绝壑，一壁挂千丝。试问匡山胜，何如此地奇。洒林生雨气，萦涧想涟漪。最好天门际，依松远望之。,5
Song,丁高林,村舍柳,邮亭折尽为分携，争得长条拂地垂。何似竹篱茅舍畔，新年不减旧年枝。,3
NanBei,谢惠连,七月七日夜咏牛女诗（玉台无夜字。）,落日隐櫩楹，升月照帘栊。团团满叶露，析析振条风。蹀足循广除，瞬目矖曾穹。云汉有灵匹，弥年阙相从。遐川阻昵爱，修渚旷清容。弄杼不成藻，耸辔骛前踪。昔离秋已两，今聚夕无双。倾河易回斡，款情难久悰。沃若灵驾旋，寂寥云幄空。留情顾华寝，遥心逐奔龙。沈吟为尔感，情深意弥重。,1
Song,方丰之,其二,老夫六贼销磨尽，时为幽香一败禅。,3
Qing,僧元璟,得山同门五十,阿兄苦行如迦叶，重整青莲古道场。说法肘悬三要印，卷帘风散四花香。曾原好梦称鹙子，多分前身作雁王。夏腊数来刚半百，未妨小弟学韬光。,6
Ming,王逢年,南徐暮泊登江上楼,烟波如眺武昌楼，宿鹭遥疑鹦鹉洲。把酒江山遗事在，侧身天地此生浮。中流落照金陵绕，断垒空城铁瓮秋。亦是湘南哀郢客，兵戈垂老未归舟。,5
Yuan,危素,寄溪香上人,山僧吾所敬，不见又经春。说法青龙出，忘机白鸐驯。楚云遮别梦，江月照吟身。遥忆相逢处，深林长绿筠。,4
Qing,孔继鑅,其二,憔悴君面颜，苍翠自君心。君心万丘壑，我日相攀寻。明河在天上，君诗清复深。木石写生致，大笔无凡今。以我好君意，脉脉谁能禁？所惧中燕好，过笃伤于淫。邻树有疏阴，好鸟无繁音。,6
NanBei,崔巨伦,五月五日诗,五月五日时，天气已大热。狗便呀欲死，牛复吐出舌。,1
Yuan,汪庄,杭州黄鹤山亭,山亭度晚秋，寝衣覆新冻。松子落虚檐，幽声入残梦。,4
NanBei,张正见,置酒高殿上,陈王开甲第，粉壁丽椒涂。高窗侍玉女，飞闼敞金铺。名香散绮幕，石砚凋金炉。清醪称玉馈，浮蚁擅苍梧。邹严恒接武，申白日相趋。容与升阶玉，差池曳履珠。千金一巧笑，百万两鬟姝。赵姬未鼓瑟，齐客罢吹竽。歌喧桃与李，琴挑凤将雏。魏君惭举白，晋主愧投壶。风云更代序，人事有荣枯。长卿病消渴，壁立还成都。,1
WeiJin,张载,诗,气力渐衰损，鬓发终以皓。昔为春月华，今为秋日草。,0
Yuan,吕思诚,其五 訾洲烟雨,分合滩头见訾洲，訾洲烟雨水云秋。空濛细縠沙头籁，散乱跳珠波面浮。鸥鹭飞翔来上立，蛟龙腾跃此中游。蓑衣箬笠垂杨外，时有渔人横钓舟。,4
Yuan,叶兰,舟中有感寄楚芳弟,雨雪暗江天，舟行著夜牵。客程淹岁月，家计忆山田。野饭长腰米，溪鱼缩项鳊。故园风景好，归去过新年。,4
Yuan,尹廷高,别友,风雨江桥别，凄然欲断魂。乱离难作客，患难易为恩。回首人千里，论心酒一尊。寄梅有良便，好认白云村。,4
Qing,于范,苏幕遮 病中风雨,雨儿零，风儿细。占断村烟，百里无空际。病起强将藜竹倚。苕叶青青，掩过柴门背。旧亭台，新酒鲙。不隔关山，终是无归计。有限罗衣无限泪。还想黄花，知我平安未。,6
Song,毛友,其四,因风蛱蝶低仍起。,3
Yuan,何儒行,上廉使继学王公,姓字凌烟焕古今，江东欣睹使星临。文章两汉诸儒右，忠孝孤臣万里心。玉节绣衣新命重，黄扉紫阁旧恩深。定知调鼎思贤佐，早晚天风下玉音。,4
Yuan,何失,老病,老病积渐来，筋力日觉堕。南园一步地，杖藜不能过。阶前宿雨晴，屋角红日大。不是卖花声，晓梦谁惊破？,4
Tang,上官婉儿,九月九日上幸慈恩寺登浮图群臣上菊花寿酒①,帝里重阳节，香园万乘来。却邪萸入佩，献寿菊传杯。塔类承天涌，门疑待佛开。睿词悬日月，长得仰昭回。,2
Ming,毛谌,天生桥观瀑,天生片石不盈尺，横放山腰接山脉。侧身仰望点苍高，俯瞰悬崖如斧劈。一隙中飞万斛珠，千层雪浪纷如席。梅花点点袭人裾，错落瑶华良可惜。马过峻坂鸣萧寺，旁睨行人多辟易。变幻神奇那可常，兹山终古无今昔。我来对此融心神，飒飒清风生两腋。划然一啸四山开，浪涌波湍天地坼。徘徊此际信雄哉，万里驱车何太迫。静观造化岂人工，吁嗟久矣为形役。黄石空传佐汉书，商山讵假安储策。诸葛层城自古奇，不及天生一片石。吾侪扰扰亦奚为，水活山空鱼鸟适。闲来携酒坐桥边，逢著樵夫且对弈。,5
Ming,丘弘,南塔禅钟,古塔崚嶒俯碧流，梵钟隐隐出林幽。一声撞破禅房绿，几杵敲残枫叶秋。长送夕阳归渡口，每催晓月落城头。有时惊觉纱窗梦，清韵还疑五凤楼。,5
Tang,宋之问,松山岭应制,翼翼高旌转，锵锵凤辇飞。尘销清跸路，云湿从臣衣。白羽摇丹壑，天营逼翠微。芳声耀今古，四海警宸威。,2
Yuan,朱德润,其二 对镜写真,千金画史托铅华，难写春心半缕霞。两面秋波随彩笔，一奁冰影对钿花。情怜晓月秦川雁，思逐朝阳汉树鸦。不信云间望夫石，解传颜色到君家。,4
Tang,王希明,其五 北方七宿,危，三星不直旧先知。危上五黑号人星，人畔三五杵臼形。人上七乌号车府，府上天钩九黄晶。钩上五鸦字造父，危下四星号坟墓。墓下四星斜虚梁，十个天钱梁下黄。墓傍两星能盖屋，身著黑衣危下宿。,2
Song,王景华,怡怡亭,怡怡亭畔路，兄到弟随肩。花径同调瑟，兰窗共擘笺。看山携老杖，分果忆儿筵。底事常相忍，张家未是贤。,3
Yuan,王祎,怀郑仲舒兄弟,自叹成何事，知心更杳然。交游惟二妙，别久又三年。夜月琴声古，晨霜笔意专。京华俊游地，有日接周旋。,4
Tang,何承裕,寄宣义英公,书札精奇已换鹅，仍闻依旧卧烟萝。诗成万首犹嫌少，酒饮千钟不怕多。乡寺夜开云梦月，石房寒锁洞庭波。知师收拾南归去，为忆渔人唱楚歌。,2
Song,丘葵,初六日过江古愚兄送至渡口,茅屋亦云好，萍踪不自由。看书犹几上，解缆已沙头。白发兄和弟，清江夏亦秋。相看不忍别，斜日坠汀洲。,3
Qing,孔祥霖,问月台联,地留问月台，去谪仙一千四百载；时有观风使，为孔子七十五代孙。,6
Ming,于谦,春愁,谩说韶光好，关心别有愁。雨悭禾未种，土渴麦难抽。吏牍勤披检，民风肆访求。寻芳游冶子，争识庙堂忧。,5
Tang,于武陵,访道者不遇（一作访僧不遇）,人间惟此路，长得绿苔衣。及户无行迹，游方应未归。平生无限事，到此尽知非。独倚松门久，阴云昏翠微。,2
Qing,方长华,采石太白楼联,三百篇大雅中衰，帝遣斯人，润色唐家文物；万户侯浮名一笑，目无余子，昭回天上星辰。,6
Ming,尹拯,敬次李忠武公舜臣闲山岛韵,睢阳遗响远，诸葛大名高。八哀思劲翮，一割愧铅刀。,5
Yuan,吴炳,访道士不遇,元鹤冲开树杪云，灵风为掩竹间门。苦无柿叶书名姓，惟有苍苔记履痕。,4
Tang,毛熙震,其三,越罗小袖新香茜，薄笼金钏。倚阑无语摇轻扇，半遮匀面。春残日暖莺娇懒，满庭花片。争不教人长相见，画堂深院。,2
Qing,王铎,其七,瓦屋山无尽，诸番限此疆。七天通气冷，三殿引光长。枳木资僧业，烟云厚客装。携君观邃古，广乐远铿锵。,6
Ming,尹时晦,其二,垂柳阴阴掩石讥，钓鱼随处坐忘归。终南咫尺休回首，一点红尘有是非。,5
Qing,卞永吉,初秋发夜郎,雾满失前蹊，长林鸟乱啼。石危鸣濑急，峰峭断云低。客久迷乡梦，星驰促晓鸡。秋风何太急，先到夜郎西。,6
Tang,王涯,宫词,帘外微明烛下妆，殿明放锁待君王。玉阶地冷罗鞋薄，众里偷身倚玉床。,2
Ming,王云凤,次东坡雪韵,满积平原已没鸦，忍寒开户觅柴车。鲛人十万挥珠泪，神女三千散宝花。大地镜光天照影，巴江春浪海为家。趋朝欲步长安陌，先问行人路几叉。,5
Ming,王子一,赚煞,投至的山上采芝回。早难道江上踏青罢。眼见得路迢遥芒鞋邋遢。抵多少古道西风鞭瘦马。叹明朝回首天涯。谩嗟呀。那𥚃也出入通达。不觉的枯木寒烟噪晚鸦。望青山那搭。红轮直下。兀的是白云深处有人家同阮下。,5
Tang,李旦,孔子赞,猗欤夫子，实有圣德。其道可尊，其仪不忒。删诗定礼，百王取则。吾岂匏瓜，东西南北。,2
Qing,孔毓玑,龙山纪游十首 其一,回龙潭下溯流泉，万派分飞一线悬。漱石穿畦映空碧，寻源应向白云边。,6
WeiJin,何晏,景福殿赋,大哉惟魏，世有哲圣。武创元基，文集大命。皆体天作制，顺时立政。至于帝皇，遂重熙而累盛。远则袭阴阳之自然，近则本人物之至情。上则崇稽古之弘道，下则阐长世之善经。庶事既康，天秩孔明。故载祀二三，而国富刑清。岁三月，东巡狩，至于许昌。望祠山川，考时度方。存问高年，率民耕桑。越六月既望，林钟纪律，大火昏正。桑梓繁庑，大雨时行。三事九司，宏儒硕生。感乎溽暑之伊郁，而虑性命之所平。惟岷越之不静，寤征行之未宁。乃昌言曰：「昔在萧公，暨于孙卿。皆先识博览，明允笃诚。莫不以为不壮不丽，不足以一民而重威灵。不饬不美，不足以训后而永厥成。故当时享其功利，后世赖其英声。且许昌者，乃大运之攸戾，图谶之所旌。苟德义其如斯，夫何宫室之勿营」？帝曰：「俞哉」！玄辂既驾，轻裘斯御。乃命有司，礼仪是具。审量日力，详度费务。鸠经始之黎民，辑农功之暇豫。因东师之献捷，就海孽之贿赂。立景福之秘殿，备皇居之制度。尔乃丰层覆之耽耽，建高基之堂堂。罗疏柱之汨越，肃坻鄂之锵锵。飞櫩翼以轩翥，反宇䡾以高骧。流羽毛之威蕤，垂环玭之琳琅。参旗九旒，从风飘扬。皓皓旰旰，丹彩煌煌。故其华表则镐镐铄铄，赫奕章灼，若日月之丽天也。其奥秘则蘙蔽暧昧，髣髴退概，若幽星之纚连也。既栉比而攒集，又宏琏以丰敞。兼苞博落，不常一象。远而望之，若摛朱霞而耀天文；迫而察之，若仰崇山而戴垂云。羌瑰玮以壮丽，纷彧彧其难分，此其大较也。若乃高甍崔嵬，飞宇承霓。绵蛮黮䨴，随云融泄。鸟企山峙，若翔若滞。峨峨嶪嶪，罔识所届。虽离朱之至精，犹眩曜而不能昭晢也。尔乃开南端之豁达，张笋虡之轮豳。华钟杌其高悬，悍兽仡以俪陈。体洪刚之猛毅，声訇磤其若震。爰有遐狄，镣质轮菌。坐高门之侧堂，彰圣主之威神。芸若充庭，槐枫被宸。缀以万年，綷以紫榛。或以嘉名取宠，或以美材见珍。结实商秋，敷华青春。蔼蔼萋萋，馥馥芬芬。尔其结构，则脩梁彩制，下褰上奇。桁梧复叠，势合形离。赩如宛虹，赫如奔螭。南距阳荣，北极幽崖。任重道远，厥庸孔多。于是列髹彤之绣桷，垂琬琰之文珰。蝹若神龙之登降，灼若明月之流光。爰有禁楄，勒分翼张。承以阳马，接以员方。斑间赋白，疏密有章。飞枊鸟踊，双辕是荷。赴险凌虚，猎捷相加。皎皎白间，离离列钱。晨光内照，流景外烻。烈若钩星在汉，焕若云梁承天。騧徙增错，转县成郛。茄蔤倒植，吐被芙蕖。缭以藻井，编以綷疏；红葩𦾏𣟦，丹绮离娄。菡萏赩翕，纤缛纷敷。繁饰累巧，不可胜书。于是兰栭积重，窭数矩设。櫼栌各落以相承，栾栱夭蟜而交结。金楹齐列，玉舄承跋。青琐银铺，是为闺闼。双枚既脩，重桴乃饰。㮰梠缘边，周流四极。侯卫之班，藩服之职。温房承其东序，凉室处其西偏。开建阳则朱炎艳，启金光则清风臻。故冬不凄寒，夏无炎燀。钧调中适，可以永年。墉垣砀基，其光昭昭。周制白盛，今也惟缥。落带金釭，此焉二等。明珠翠羽，往往而在。钦先王之允塞，悦重华之无为。命共工使作缋，明五采之彰施。图象古昔，以当箴规。椒房之列，是准是仪。观虞姬之容止，知治国之佞臣。见姜后之解佩，寤前世之所遵。贤钟离之谠言，懿楚樊之退身。嘉班妾之辞辇，伟孟母之择邻。故将广智，必先多闻。多闻多杂，多杂眩真。不眩焉在，在乎择人。故将立德，必先近仁。欲此礼之不愆，是以尽乎行道之先民。朝观夕览，何与书绅？若乃阶除连延，萧曼云征。棂槛邳张，钩错矩成。楯类腾蛇，槢似琼英。如螭之蟠，如虬之停。玄轩交登，光藻昭明。驺虞承献，素质仁形。彰天瑞之休显，照远戎之来庭。阴堂承北，方轩九户。右个清宴，西东其宇。连以永宁，安昌临圃。遂及百子，后宫攸处。处之斯何，窈窕淑女。思齐徽音，聿求多祜。其祜伊何，宜尔子孙。克明克哲，克聪克敏。永锡难老，兆民赖止。于南则有承光前殿，赋政之宫。纳贤用能，询道求中。疆理宇宙，甄陶国风。云行雨施，品物咸融。其西则有左墄右平，讲肄之场。二六对陈，殿翼相当。僻脱承便，盖象戎兵。察解言归，譬诸政刑。将以行令，岂唯娱情。镇以崇台，寔曰永始。复阁重闱，猖狂是俟。京庾之储，无物不有。不虞之戒，于是焉取。尔乃建凌云之层盘，浚虞渊之灵沼。清露瀼瀼，渌水浩浩。树以嘉木，植以芳草。悠悠玄鱼，㿥㿥白鸟。沈浮翱翔，乐我皇道。若乃虬龙灌注，沟洫交流。陆设殿馆，水方轻舟。篁栖鹍鹭，濑戏鰋鲉。丰侔淮海，富赈山丘。丛集委积，焉可殚筹？虽咸池之壮观，夫何足以比雠？于是碣以高昌崇观，表以建城峻庐。岧峣岑立，崔嵬峦居。飞阁干云，浮阶乘虚。遥目九野，远览长图。頫眺三市，孰有谁无？睹农人之耘耔，亮稼穑之艰难。惟飨年之丰寡，思《无逸》之所叹。感物众而思深，因居高而虑危。惟天德之不易，惧世俗之难知。观器械之良窳，察俗化之诚伪。瞻贵贱之所在，悟政刑之夷陂。亦所以省风助教，岂惟盘乐而崇侈靡？屯坊列署，三十有二。星居宿陈，绮错鳞比。辛壬癸甲，为之名秩。房室齐均，堂庭如一。出此入彼，欲反忘术。惟工匠之多端，固万变之不穷。物无难而不知，乃与造化乎比隆。雠天地以开基，并列宿而作制。制无细而不恊于规景，作无微而不违于水臬。故其增构如积，植木如林。区连域绝，叶比枝分。离背别趣，骈田胥附。纵横踰延，各有攸注。公输荒其规矩，匠石不知其所斲。既穷巧于规摹，何彩章之未殚。尔乃文以朱绿，饰以碧丹。点以银黄，烁以琅玕。光明熠爚，文彩璘班。清风萃而成响，朝日曜而增鲜。虽昆崙之灵宫，将何以乎侈旃。规矩既应乎天地，举措又顺乎四时。是以六合元亨，九有雍熙。家怀克让之风，人咏康哉之诗。莫不优游以自得，故淡泊而无所思。历列辟而论功，无今日之至治。彼吴蜀之湮灭，固可翘足而待之。然而圣上犹孜孜靡忒，求天下之所以自悟。招忠正之士，开公直之路。想周公之昔戒，慕咎繇之典谟。除无用之官，省生事之故。绝流遁之繁礼，反民情于太素。故能翔岐阳之鸣凤，纳虞氏之白环。苍龙觌于陂塘，龟书出于河源。醴泉涌于池圃，灵芝生于丘园。揔神灵之贶祐，集华夏之至欢。方四三皇而六五帝，曾何周夏之足言！,0
Tang,王缙,同王昌龄裴迪游青龙寺昙壁上人兄院集和兄维,林中空寂舍，阶下终南山。高卧一床上，回看六合间。浮云几处灭，飞鸟何时还？问义天人接，无心世界闲。谁知大隐者，兄弟自追攀。,2
Ming,王琼,黄河秋月,泉脉流来绕故城，冷涵秋气逼人清。金波净漾冰轮皎，玉液寒澄宝鉴明。海客遗珠空有泪，湘娥解佩竟无情。临流欲扣冯夷府，试问苍虬睡可醒。,5
Yuan,汪克宽,夜①,玄观空山静，秋风晚更清。岚光连雾气，松响乱泉声。竹户流星近，兰阶落叶平。夜寒人不寐，独对一灯明。,4
Song,王周,其二,采桑知蚕饥，投梭惜夜迟。谁誇罗绮丛，新画学月眉。,3
Song,王得臣,其三,汉阳太守文章伯，政事多闲爱宾客。,3
WeiJin,袁峤之,兰亭诗二首（《诗纪》云。陈郡袁峤之二首。） 其一,人亦有言，得意则欢。佳宾既臻，相与游盘。微音迭咏，馥焉若兰。苟齐一致，遐想揭竿。,0
Qing,方文,遇乡人,君从石城来，曾过清溪否。我家傍清溪，门前数株柳。,6
Ming,王翱,笼雀,曾入皇家大网罗，樊笼久困意如何。长于禁苑随花柳，无复郊原伴黍禾。秋暮每惊归梦远，春深空送好音多。主恩未遂衔环报，羽翮年来渐折磨。,5
Ming,王叔果,梅雨潭 其二,元象标龙界，仙桥控翠微。乘春延蜡屐，傍暝历岩扉。崖瀑神雷鼓，林风法雨霏。凭临生逸思，顿尔息尘机。,5
Tang,论惟明,朱泚乱定后上皇帝（题拟）,豺狼暴宫阙，拔涂凌丹墀。花木久不芳，群凶亦自疑。既为皇帝枯，亦为皇帝滋。草木尚多感，报恩须及时。,2
Tang,王无竞,巫山①,神女向高唐，巫山下夕阳。裴回行作雨，婉娈逐荆王。电影江前落，雷声峡外长。朝云无处所，台馆晓苍苍。,2
Song,文彦博,闲斋偶作,鼓吹尽私蛙，蓬蒿蒋径斜。梧高唯待凤，柳密只容鸦。度暑巾裁縠，迎凉帐卷纱。茂陵无奈渴，犹有镇心瓜。,3
Tang,戎昱,塞下（一作上）曲 其六,北风凋白草，胡马日骎骎。夜后戍楼月，秋来边将心。铁衣霜露重，战马岁年深。自有卢龙塞，烟尘飞至今。,2
Song,毛沧洲,江郊旅舍,京旅江郊僻，楼居剩得清。柳风罗带袅，荷雨水银倾。日夜潮来去，东西山送迎。悠悠千古兴，吴越暮云平。,3
Tang,王棨,咏清,洁澈浮天色，锵洋入乐声。露零金掌满，冰结玉壶盈。屏障排云母，帘栊动水精。南山秋雨霁，北牖晚风生。裴楷当年意，胡威近日名。未知尧舜化，寰宇一时清。,2
Ming,王永积,游竹山和邵宝韵,忆昔尚书结伴游，于今弥望海天秋。南来缥缈依山尽，北极苍茫亘地浮。万井风烟连震泽，一方鸡犬护瀛洲。明朝好乘渔郎棹，及早移家住上头。,5
Qing,王昙,其三,不捣黄龙府，焉知南渡危。误人道学传，蹙国党人碑。归骨申王罪，要盟侂胄隳。桥亭与柴市，辛苦几遗书。,6
NanBei,阴铿,游巴陵空寺诗,日宫朝绝磬，月殿夕无扉。网交双树叶，轮断七灯辉。香尽奁犹馥，幡尘画渐微。借问将何见，风气动天衣。,1
Ming,尹暄,次韵,东国诗声振大明，主盟当日黑头卿。人间已出仙槎录，海外争传学士名。世路向来难着足，庙堂多事尚谈兵。西湖驴背行装冷，独有任安见旧情。,5
Yuan,王奕,回建德寄冯和峰隐士,王子归邹鲁，知公隐德乡。道为千载惜，身抱六经藏。青壁丹崖远，黄花白骨香。百年交一臂，悔不拜庞床。,4
Tang,令狐楚顾非熊,改一字令① 其一,水里取一鼍，岸上取一驼。将者驼，来驮者鼍，是为驼驮鼍。屋里取一鸽，水里取一蛤。将者鸽，来合者蛤，是谓鸽合蛤。,2
Yuan,王沂,水龙吟 和郑彦章韵,画檐疏雨才收，酒醒凝掩蓬窗卧。熏炉火冷，馀香犹在，拥衾清坐。点鬓霜明，窥人月小，短擎花堕。想吴山越水，楼台缥缈，应曾有，飞鸿过。寂寞文园病后，旧心情、苦无些个。多君调我，幽兰新句，纹笺玉唾。花落元都，鹤归华表，梦谁擎破。待莼鲈江上，高歌小梅，扣舷相和。,4
Yuan,阿𧞔主,愁愤诗,吾家住在雁门深，一片閒云到滇海。心悬明月照青天，青天不语今三载。欲随明月到苍山，误我一生踏里彩。吐噜吐噜段阿奴，施宗施秀同奴歹。云片波鳞不见人，押不芦花颜色改。肉屏独坐细思量，西山铁立霜潇洒。,4
Song,王初,望雪,银花珠树晓来看，宿醉初醒一倍寒。已似王恭披鹤氅，凭栏仍是玉栏干。,3
Tang,尹鹗,满宫花,月沈沈，人悄悄，一炷后庭香袅。风流帝子不归来，满地禁花慵扫。离恨多，相见少，何处醉迷三岛。漏清宫树子规啼，愁锁碧窗春晓。,2
Qing,王鸣雷,沛中怀古,花傍高楼日傍杨，帝家居处本无方。一州亦属君臣地，大统宁分父母乡。黑夜吼龙蛇草湿，碧天低雁马台荒。今朝沛里浮云外，古驿鸟歌归路长。,6
Ming,王尚綗,欹湖马长官督学湖南送以春风一章,驱车过邓林，撑云蔽日豫樟深。维舟度湘水，潜蛟鼓浪排山起。使君此去若为别，出门万里江山雪，春风芳草何曾歇。,5
Song,王安国,假寐,计较平生分闭关，偶然容得近人寰。春风池沼鱼儿戏，暮雨楼台燕子閒。假寐尘侵黄卷上，行吟花坠绿苔间。了无一事撩方寸，自是颓龄令鬓斑。,3
Ming,叶汉,芭蕉,亭亭照出月朦胧，别样风流那可同。半捲芳心如有恨，一缄书札怨无鸿。含情苦战三更雨，入梦轻敲一夜风。爱尔美人怜寂寞，十年惆怅绿窗中。,5
Ming,王崇庆,其二,万里云山起梦愁，风帘落日下银钩。谁家吹笛沧洲外，一夜相思欲白头。,5
NanBei,谢朓,秋竹曲,㛹娟绮窗北，结根未参差。从风既袅袅，映日颇离离。欲求枣下吹，别有江南枝。但能凌白雪，贞心荫曲池。,1
Yuan,汪德钧,续催送日鼓谣①,鼕鼕晨鼓催，目注东方白。日华欲动月无辉，杀气冲天云血色。坎坎暮鼓击，日没崦嵫黑。朔风吹海毒波翻，旄头错落光芒出。日复夜，夜复日，日夜相催鼓声急。枕戈不寐食忘飧，力不能支仰天泣。主辱臣死古义存，弟妹飘零敢遑恤。整旗收队决雌雄，黄龙孰遣横江中。风雷昼晦天地变，君臣不见崖山空。至今涛声吼朝夕，半为猿鹤半沙虫。当时豪杰能几子，千载不泯惟孤忠。催日鼓，送日鼓，调短意长歌愈苦。鲛人闻得泪成珠，踯躅白鹇惊堕浦。侍郎丞相家国同，当时戮力无尔汝。补天炼石竟无功，空馀五色神光吐。斯人斯作世岂多，合入青编照今古。,4
Song,王元复,题大茅峰,五云金紫涌仙宫，十八湾尖第一峰。木石阴阴风飒飒，方池掬看小神龙。,3
Tang,本净,背道逐教偈,道体本无修，不修自合道。若起修道心，此人未会道。弃却一真性，却入闹浩浩。忽逢修道人，第一莫向道。,2
Song,方逢辰,挽宋吏部赵公,翱翔碧水又蓬山，再入郎闱即丐閒。屡疏朝端词梗梗，一麾道院政斑斑。阁因书创家邹鲁，堂以亲名行冉颜。所恨与公非识面，一诗寄雁写潸潸。,3
Yuan,王钝,雪中作,冻结冰壶一样奇，银河冰剪玉花飞。山中自是迷樵径，水际应难认钓矶。道路有尘俱皎洁，园林无树不芳菲。骑驴且莫寻梅看，醉卧村翁正掩扉。,4
Tang,李显,石淙（太子时作）,三阳本是标灵纪，二室由来独擅名。霞衣霞锦千般状，云峰云岫百重生。水炫珠光遇泉客，岩悬石镜厌山精。永愿乾坤符睿算，长居膝下属欢情。,2
Tang,僧慧超,冬日在吐火罗逢雪述怀,冷雪牵冰合，寒风擘地烈。巨海冻墁坛，江河凌崖啮。龙门绝瀑布，井口盘蛇结。伴火上胲歌，焉能度播蜜。,2
NanBei,王俭,其二,风光承露照，雾色点兰晖。青荑结翠藻，黄鸟弄春飞。,1
Ming,王㒜,江学士柬之侨居草亭,何处堪吟眺，迥然江上亭。水连天去碧，山冒雨来青。好鸟鸣相和，閒花落自馨。更阑宵烛起，点点乱疏星。,5
Yuan,元吉,陪翟三游平州东城,老境逢春色，平州聚德星。不堪歌敕勒，并欲案丁零。雪泥残年白，山呈太古青。殊方更分手，莫角若为听。,4
NanBei,江总,遇长安使寄裴尚书诗,传闻合浦叶，远向洛阳飞。北风尚嘶马，南冠独不归。去云目徒送，离琴手自挥。秋蓬失处所，春草屡芳菲。太息关山月，风尘客子衣。,1
Ming,王翰,题画寄会稽胡温,秋声无远近，隐处入双松。落景明寒渚，虚烟暝远峰。孤舟清夜笛，何处暮天钟。不识山阴路，苍茫翠几重。,5
Yuan,僧惟则,送乡僧昱晓林二首 其一,风沙风叶搅征衣，今日江头送汝归。西望故乡何处是，楚天漠漠片云飞。,4
Qing,尹继善,其二,栖霞胜处易句留，记否前番韵屡酬。松柏惯逢如旧雨，溪山正好是新秋。君应回首吟晴黛，我亦相思梦碧流。何日联镳苔径里，招携同上最高头。,6
Tang,僧拾得,其十八,运心常宽广，此则名为布。辍己惠于人，方可名为施。后来人不知，焉能会此义。未设一庸僧，早拟望富贵。,2
NanBei,颜延之,北使洛诗,改服饬徒旅，首路跼险艰。振楫发吴洲，秣马陵楚山。途出梁宋郊，道由周郑间。前登阳城路，日夕望三川。在昔辍期运，经始阔圣贤。伊濲绝津济，台馆无尺椽。宫陛多巢穴，城阙生云烟。王猷升八表，嗟行方暮年。阴风振凉野，飞云瞀穷天。临途未及引，置酒惨无言。隐悯徒御悲，威迟良马烦。游役去芳时，归来屡徂愆。蓬心既已矣，飞薄殊亦然。,1
NanBei,谢庄,侍宴蒜山诗,龙旌拂纡景，凤盖起流云。转蕙方因委，层华正氛氲。烟竟山郊远，雾罢江天分。调石飞延露，裁金起承云。,1
NanBei,刘孝威,小临海,碣石望山海，留连降尊极。秦帝枉钩陈，汉家增礼秩。石桥终不成，桑田竟难测。蜃气远生楼，鲛人近潜织。空劳帝女填，讵动波神色。,1
Ming,僧弘己,除夕,寂寞灯无焰，何堪发短丝。小坐自怜惜，谁将语所思。百年犹一年，定有今夕时。,5
Yuan,有在,武陵胜集得园字,骑马一身雪，来敲隐者门。林林忧桂玉，草草乐琴樽。勋业誇麟阁，文章鄙兔园。探题归去路，灯火已黄昏。,4
Song,尤袤,其二,豪杰旧游处，此亭名亦俱。凄凉谢公堰，浩荡董家湖。陈迹成兴废，遗篇今有无。登临何限恨，搔首独长吁。,3
Ming,王绅,送叶履道佥宪广西,秉笔寓銮坡，相看鬓已皤。神功劳纪述，臬府听挥呵。百粤山川远，三台雨露多。绣衣行部日，桂岭正嵯峨。,5
WeiJin,韦诞,诗,旨酒盈金觞，清颜发光华。,0
NanBei,任豫,雪诗,寒鸢响云啸，悲鸿哀夜号。箕飙振地作，毕阴骇曾高。,1
NanBei,释惠标,咏水诗三首 其一,曾添疏勒井，经涌贰师营。玉津花色亮，银溪锦碛明。舟如空里泛，人似镜中行。持将符上善，利得动高情。,1
WeiJin,陆机,于承明作与弟士龙诗,牵世婴时网，驾言远徂征。饮饯岂异族，亲戚弟与兄。婉娈居人思，纡郁游子情。明发遗安寐，晤言涕交缨。分途长林侧，挥袂万始亭。伫眄要遐景，倾耳玩余声。南归憩永安，北迈顿承明。永安有昨轨，承明子弃予。俯仰悲林薄，慷慨含辛楚。怀往欢绝端，悼来忧成绪。感别惨舒翮，思归乐遵渚。,0
Qing,方正澍,超果寺,斜门通小径，竹影绿于云。千嶂一亭得，孤花群蝶分。风飘金铎韵，苔绣石碑文。饶有寻秋兴，林端又夕曛。,6
Ming,王沂,题刘彦昭杏林春晓图,久看林杏发双条，每到春晴花最娇。彩云终日净如拭，绛雪有时吹未消。简方清润浮书庋，接席繁阴落酒瓢。旧游回首已十载，结实累累须见招。,5
Yuan,鲁至道,挽樊时中参政,主将无谋怫众情，贤参有志惜言轻。狐群冲突成妖孽，黔首惊惶望太平。奋志从军全节义，杀身殉国显忠诚。岁寒桥下清泠水，夜夜空闻哽咽声。,4
Yuan,宋濂,寄别,别来虎豆又生牙，尚在扬州卖酒家。醉后清狂应不减，起拈花弹打鸣鸦。,4
NanBei,宗懔,和岁首寒望诗,旅骑出平原，钲铙遍野喧。接里开都邑，连车驻小门。稻车回故坞，猎马转新村。古碑空戴石，山龛未上幡。所言春不至，未有桃花源。,1
Ming,包大炣,十四至茂屿庄作,沿洄遵曲渚，弭棹碧山中。龙卧云长护，溪回路转通。千林衔落日，一雁下晴空。谩喜同仙侣，追陪得谢公。,5
Ming,方弘静,访程山人不遇,避喧来谷口，爱此青松阴。永日空山寂，幽蝉时自吟。花源应未隔，萝径杳难寻。稍觉尘襟豁，方知仙境深。,5
Yuan,僧与恭,冷泉亭,天竺雨花飞宝台，北山门对冷泉开。石擎老树无人识，时有黄猿抱子来。,4
Qing,王昊,其二,云旗金甲驻沙滩，横海楼船旧筑坛。王浚举帆风正急，孙恩归岛水犹寒。由来北府屯原重，自古长江守独难。浮玉山头兵十万，帐中好把阵图看。,6
Song,可旻,其四,佛赞西方经现在。广长舌相三千界。为要众生生信解。临终迈。不修净业犹何待。七宝池塘波一派。莲华朵朵车轮大。华内托生真自在。分三辈。阿鞞跋致长无退。,3
Song,方岳,其七,我爱山居好，乾坤自一丘。牡丹新富贵，杨柳旧风流。妇喜醅新熟，儿誇麦有秋。人生行乐耳，身外更何求。,3
Yuan,伯颜,其四,我师我师心休休，教我育我靡不周。四举滥叨感师德，十年苟活贻师羞。酒既陈兮师戾止，一觞我奠涕泗流。呜呼我师兮毋我恶，舍生取义未迟暮。,4
Yuan,僧圆至,吴王庙,吴王庙近水边山，壁上雕青鬼臂蛮。白日炉中烟色变，散成云气满人间。,4
Tang,王氏妇,与李章武赠荅诗① 其七,水不西归月暂圆，令人惆怅古城边。萧条明早分岐路，知更相逢何岁年。,2
Tang,吴商浩,秋塘晓望,钟尽疏桐散曙鸦，故山烟树隔天涯。西风一夜秋塘晓，零落几多红藕花。,2
Tang,僧鉴空,示柳珵（题拟）,兴一沙衰恒河沙，兔而罝，犬而拿，牛虎相交与角牙，宝檀终不灭其华。,2
Tang,于鹄,题南峰（一作终南）褚道士（一作尊师）,得道南山久，曾教四皓棋。闭门医病鹤，倒箧养神龟。松际风长在，泉中草不衰。谁知茅屋里，有路向峨嵋。,2
Yuan,宋禧,水竹轩,水竹都堪爱，幽居二美兼。晓光浮钓艇，秋色暗书帘。已有江湖兴，宁无雨露沾。我来闻好语，酒量为渠添。,4
Tang,成彦雄,中秋月,王母妆成镜未收，倚栏人在水精楼。笙歌莫占清光尽，留与溪翁一钓舟。,2
Qing,丁华容,挽曾国荃联,佐中兴绩，垂史册光，溯尽瘁鞠躬，回首不堪空想像；建再造勋，竟先忧志，读遗章泪血，伤心岂独感私恩。,6
Qing,方彦珍,忆王孙 隆冬即事,隔宵寒雪喜初晴。隐隐阳乌锁窗明。自折檀梅插胆瓶。嗅寒英。一半浓香一半清。,6
Qing,方尔谦,挽何彦升联,能行万里路，又通百国书，无怪诸公，必使班超戍西域；凄凉玉门关，呜咽陇头水，早知今日，不如何逊在扬州。,6
Tang,尹鹗,其二,芳年妙妓，淡拂铅华翠。轻笑自然生百媚，争那尊前人意。酒倾琥珀杯时，更堪能唱新词。赚得王孙狂处，断肠一搦腰肢。,2
Song,方回,其二,南风吹密树，古屋隐林隈。捲画防梅雨，镌诗惜石苔。医书邻叟借，庵记野僧催。细省仍微笑，犹胜走俗埃。,3
Ming,丁岳,古风,麒麟四灵长，群兽孰敢当。木精著文彩，肉角仁且良。生草既不折，生虫亦不伤。在鲁何成悲，来周乃致祥。一去余千载，中原有豺狼。,5
Yuan,沙可学,咏怀二首 其一,疏凿功成王气衰，九重端拱尚无为。贪夫柄国忠良没，巨敌临郊社稷危。万里朔云沙漠漠，六宫禁御草离离。金舆玉辂无消息，肠断西风白雁飞。,4
Tang,司空图,寄怀元秀上人（一作郑谷诗）,悠悠干禄利，草草废渔樵。身世堪惆怅，风骚顿寂寥。高秋期步野，积雨放趋朝。得句如相忆，莎斋且见招。,2
Ming,尹体震,谒陈白沙先生母节子贤祠恭纪,文章节操旧家声，世代传来共有名。碧玉楼边萱草长，楚云台畔蓼莪生。微臣遗像恩犹在，慈母留丹节尚荣。私淑愿为门下士，堂前瞻拜不胜情。,5
Tang,无名氏,其三,揭榜讳因依，千声叫不归。头盘红缕髻，身著紫罗衣。夹带无金玉，窝藏有是非。请君看赏格，惆怅信音稀。,2
Ming,尹根寿,题先志堂,咫尺城南地，翛然物外区。山光争入户，树影欲侵湖。扫石云生榻，看花酒滟壶。不愁归路瞑，新月映天衢。,5
Ming,尹明翼,感事 其一,金门次第晓钟开，日午千官带笑回。温旨今朝从内出，尚书复过阿爷来。,5
Ming,王中,其二,天下兵常斗，山中客未归。塞鸿南度早，星使北来稀。草草年光度，悠悠世态非。自悲同社燕，几处傍人飞。,5
NanBei,王融,其二 芳树,相望早春日，烟华杂如雾。复此佳丽人，含情结芳树。绮罗已自怜，萱风多有趣。去来徘徊者，佳人不可遇。,1
Tang,朱千乘,句（见《千载佳句》）,锦缆扁舟花岸静，玉壶春酒管弦清。,2
Qing,王葆辰,挽沈葆桢联,内端心学，外备边防，遗疏独惓惓，抱半壁隐忧，病榻弥留谋国远；作吏耐贫，课功责实，手书常娓娓，诵先人恺谊，孤儿涕泪受恩多。,6
Tang,僧栖白,看南山,抗蜀复临秦，凝岚万古新。峭连河汉地，气爽市朝人。影里天家桂，光中陆海珍。爱山兼恋此，偏柰与谁邻？,2
Ming,卜大同,秋日登蕲州城,九月寒生木叶稀，层城一望思依依。自怜北阙心常在，谁忆南州客未归。江上孤帆移远岫，天边独鸟带斜晖。何难追访陶彭泽，漫学登临赋式微。,5
Qing,牛焘,游玉龙祠二首 其一,此地隔尘氛，幽禽向午闻。石泉寒漱玉，烟树绿团云。沂水春偕咏，睢园雅会文。日长消不尽，琴韵和南薰。,6
Yuan,沈右,题高尚书秋山暮霭图,高侯笔法妙天下，貌得江南雨后山。都是乾坤清淑气，兴来移入画图间。,4
Ming,王济,其二,昨日闽中进荔枝，君王亲受幸龙池。先将并蒂承金盒，密赐修仪尽不知。,5
Ming,丁养浩,送沈养浩之任庆远通倅养浩曾为平江伯掾参漕计,驱驰军国三十载，晚乞一麾仍守边。淮海百年通饷道，越山千里净蛮烟。从前已著勤王绩，此去应推佐郡贤。遥想天南春雨后，一江漓水候戈船。,5
Ming,于达真,新河纪成,司空胼胝瀹河源，兼统西台御史尊。执法一星朝帝座，通漕万舸入天门。霜威不减堤形壮，棠茇何如柳荫繁。自是老臣归佐主，功成此日戒征轮。,5
Qing,王淑,过三叉河 其一,落木满天涯，孤帆逐暮霞。凄凉舟一叶，曲折路三叉。树影随波动，山光隔岸遮。篷窗凝望处，寒雁落平沙。,6
Yuan,王梦麟,苍玉洞,曲曲清溪叠叠山，石门深处有禅关。我来自得闲滋味，坐听山重尽日还。,4
Yuan,卞思义,铁笛诗寄杨廉夫,一段清冰百鍊钢，曾翻宫徵侍虚皇。裂开黄鹤矶头石，惊落青鸾镜里霜。仙子佩环新乐府，翰林风月旧文章。道人清节磨砻久，却笑桓伊独据床。,4
Tang,僧拾得,其九,我诗也是诗，有人唤作偈。诗偈总一般，读时须子细。缓缓细披寻，不得生容易。依此学修行，大有可笑事。,2
Qing,尹心衡,东湖舟中和德哉韵,细草延风缆，轻云度酒卮。林长花寂历，烟重柳低垂。诗兴随年减，山情到死痴。相逢恐相别，直欲上滩迟。,6
Ming,叶砥,其四,故人喜自故乡来，便促归程转恼怀。载雪拟过扬子渡，望云直指越王台。几家乔木询无恙，诸老流风愧不才。想及到时春酒熟，黄萱堂上寿觞开。,5
Ming,王问,赠俞宪部谪武昌,送子南迁路，悠悠逼岁除。遥看帆挂处，常是听猿初。汉口故人远，荆门古树疏。兹行独有咏，须寄武昌鱼。,5
WeiJin,庾友,兰亭诗,驰心域表，寥寥远迈。理感则一，冥然玄会。,0
Qing,王慧,其二,行行转深迥，所得益幽奇。万壑与千岩，今来始见之。纷纷红复碧，相引呈异姿。心目所应接，人各领其私。烟缕出丛薄，山家住茅茨。人贳杳然隔，何殊太古时。,6
NanBei,刘孺,侍宴饯新安太守萧几应令诗,芝殿延藻景，画室写油云。玄览多该洽，圣思究前闻。微密探精义，优游妙典坟。饮饯参多士，言赠赋新文。,1
Song,孔武仲,和竹元珍寒食次韵,羁旅看春色，清明客帝乡。花开禁苑密，柳袅御沟长。玉勒无馀地，钿车有剩香。尘埃不可久，归梦楚山傍。,3
WeiJin,孙惠,楠榴枕赋,委之玳瑁席，停之象牙床。体非一变，姿难称学。蜿若蟠虬，翩似驳鹤。氤氲云雾，旁成山岳。,0
Qing,于东昶,初夏梅垞即席,籍溪小筑似花溪，出郭移舟路不迷。红药阑干双蝶下，绿榆门巷一鸠啼。诗情忽向花间得，物论真于醉后齐。邂逅浮生怜此日，莫教归去不如泥。,6
Yuan,卞思义,赠清隐杨鍊师,野鹤昂藏自不群，往来瀛海绝嚣氛。碧瞳老去照秋水，石室晓来生白云。采药每于松下见，步虚时向月中闻。《太玄》亲授神仙秘，霜茧淋漓旧墨纹。,4
WeiJin,曹摅,述志赋,慕浮云以抗操，耽箪食之自娱，羡首阳之皎节，叹南山之高疏，哀夫差之溷惑，咏楚怀之失图，悲伍员之沈悴，痛屈平之无辜，嘉沮溺之隐约，羡接舆之狂歌，顾大雅之先智，纬明哲之所经，微见机而遂逝，比舍生而亲名，道殊涂而同归，要逾世而并荣，舜拘忤于焚廪，孔怵惕于陈匡，纷迍蹇之若斯，何遭运之可常，情恍惚以回迷，梦乘云而飞飏，驾麟凤之靡靡，载龙旂之洋洋，周九州而骋目，登四岳而永望，承圣哲而砥砺，奋羽仪而翱翔，被兰戺之芳华，带钟山之玉英，饰吾冠之岌岌，美吾佩之玲玲，悲盛衰之递处，情悠悠以纡结，揽萱草以掩泪，曾一欢而九咽。,0
Yuan,昂吉,碧梧翠竹堂,爱尔小轩梧竹好，雨晴添得草堂幽。挂帘凉月作秋色，绕屋清阴如水流。莫剪高枝留宿凤，好依劲节听鸣璆。醉来几度凭栏立，但觉萧萧爽气浮。,4
Yuan,周砥,赠昶公,我本匡庐种莲者，奄忽飘零尘网中。衣食坐为妻子累，文章翻笑古人同。酒醒瀑布千岩雨，恨满江波一笛风。閒共山僧语终日，挥弦送目叹飞鸿。,4
Tang,李适,侍宴长宁公主东庄应制,凤楼纡睿幸，龙舸畅宸襟。歌舞平阳第，园亭沁水林。山花添圣酒，涧竹绕熏琴。愿奉瑶池驾，千春侍德音。,2
Song,王重,烛影摇红,烟雨江城，望中绿暗花枝少。惜春长待醉东风，却恨春归早。纵有幽情欢会，奈如今、风情渐老。凤楼何处，画阑愁倚，天涯芳草。,3
Tang,史凤,鲛红被,肱被当年仅御寒，青楼惯染血猩纨。牙床舒卷鹓鸾共，正值窗棂月一团。,2
Ming,王克义,蓬莱春晓歌,碧云初散扶桑树，六龙已驾羲和驭。海上神山晓色分，琪花瑶草湿香雾。双双彩凤栖梧桐，嗈嗈相应朝阳东。四海苍生尽苏息，万国如在春风中。忆得当年来上国，棘围鏖战文场屋。琼林宴罢醉扶归，不让当时步瀛客。厥来出宰十八年，于今捧诏还朝天。上林春色正明媚，百花灿烂争芳妍。自喜生逢尧舜世，愧乏涓埃酬圣帝。吟咏非才丹泪垂，强作狂歌歌舜治。,5
Qing,方宫声,呈石伍伯父,公望云蒸薄暮霞，我如寒勒早春花。一门闲籍真狂友，十叶金张自大家。烈士壮心前栈马，故侯活计后园瓜。可能下遍麒麟网，尚复山巅与水涯。,6
Tang,皮日休,其七 潺湲洞,阴宫何处渊，到此洞潺湲。敲碎一轮月，镕销半段天。响高吹谷动，势急喷云旋。料得深秋夜，临流尽古仙。,2
Song,丘浚,登西湖北楼 其一,寻游心绪忍阑珊，高处重登始是观。晚吹划开三面碧，晨曦收住一天寒。南屏洞户萝阴合，东极鳌峰雪浪漫。远近声形穷不得，离朱师旷漫凭栏。,3
NanBei,沈满愿,咏灯诗,绮筵日已暮，罗帷月未归。开花散鹄彩，含光出九微。风轩动丹焰，冰宇澹青辉。不吝轻蛾绕，惟恐晓蝇飞。,1
Ming,尹守衡,其四,壮岁相从尚几人，须眉长想旧精神。可怜燕市千金骨，化作龙堆一段尘。白草黄云同惨淡，凄风苦雨共悲辛。君恩此日河山远，莫道沙场不见春。,5
Song,孔平仲,晚兴,展簟当檐卧，微风送晚凉。云移自徐疾，蕉舞更低昂。结网蛛萦足，归巢鸟乱行。支离聊度日，那复论行藏。,3
Song,王梦应,疏影,瞢腾晓被，听堕冰屋角，晴哢仍未。土湿烟生，庭掩寒青，障泥懒为春试。东风旧与花飞去，料记得、年年沙际。忍落梅、万点苔根，化作一窗离思。犹忆蔫红稚绿，断桥雪未扫，天近春易。老对荒寒，事旧人新，雁后不成情味。人间解有花如海，待一片、不教随水。但玉香、酥影玲珑，逐日暖红云里。,3
Qing,王登联,次新乐,晓发恒阳道，逶迤此北征。霜风吹木老，河水向冬平。几处余烟火，长途复送迎。嗷嗷何日靖，饥溺倍关情。,6
Yuan,王士元,过司马温公故居,力扶洙泗绝荆舒，卧久周南返故庐。向使诸公歌不哭，调停人似汉唐初。,4
NanBei,谢朓,曲池之水,缓步遵莓渚，披衿待蕙风。芙蕖舞轻蒂，苞笋出芳丛。浮云自西北，江海思无穷。鸟去能传响，见我绿琴中。,1
Tang,眉娘,和卓英英锦城春望,蚕市初开处处春，九衢明艳起香尘。世间总有浮华事，争及仙山出世人。,2
Yuan,于石,水亭小集,亭俯一泓碧，倚栏思濯缨。游鱼惊扇影，幽鸟避歌声。云断远山出，林疏落日明。竹风如有意，为我扫棋枰。,4
Ming,尹瑾,桥头溪,漠漠长空驾彩虹，忽惊琼海起苍龙。元勋不负初题柱，宝筏千年控海东。,5
Song,方鸿飞,宣妙楼,云观烟楼是梵家，竹围如洗逼寒沙。因风绿浪摇晴麦，遇雨红香落涧花。人锁昼房听鸟语，僧归晚坞放蜂衙。不须老远来沽酒，只觅天酥为点茶。,3
Qing,王照圆,梅花,何处清香远，遥瞻岭上梅。不随群卉茂，独占一阳开。,6
Ming,王妃,题蓟州汤泉,塞外风霜冻异常，水池何事旷如汤。溶溶一脉流今古，不为人间洗冷肠。,5
NanBei,鲍令晖,代葛沙门妻郭小玉作诗二首 其一,明月何皎皎，垂幌照罗茵。若共相思夜，知同忧怨晨。芳华岂矜貌，霜露不怜人。君非青云逝，飘迹事咸秦。妾持一生泪，经秋复度春。,1
Ming,丁乾学,送刘太史使朝鲜,汉殿遥赍诏一函，香炉特许换朝衫。天边筑馆迎龙节，海上吹铙遁鲎帆。问俗朱蒙时已改，探奇旸谷日应衔。归来撰得殊方志，天外河流海外岩。,5
Qing,卞三元,早发隆德过六盘,客怀苦难昧，归心促邮程。饰马立檐下，晨鸡犹未鸣。跨鞍出郊埤，征鞭不少停。野犬隔村吠，宿鸦绕树惊。隐隐双林侧，涓涓溪水声。登山不见月，举首已侵星。苍茫云雾起，良久曙光生。千峰拱翠壁，万壑入川平。忽觉高天际，已忘人世情。,6
Ming,史自守,过石碑村居,晴原蔓草路横斜，寂莫依稀隐士家。山槛雨霏归燕子，篱门风软落桐花。床边珠滴春篘酒，灯下尘飞夜碾茶。白叟不知京洛事，瓦盆竹几乐年华。,5
Yuan,王时中,送吴起季温州学正,十载儒官冷，新除又远州。七山如北斗，多士数东瓯。红树城西晚，黄柑海上秋。横经有馀暇，雁荡足清游。,4
Ming,王景,题江南秋晚图,十年不踏钱塘路，江上晴烟渺轻素。并刀谁剪秋半帘，夕阳正在西陵树。对之便欲发浩歌，西风萧萧水增波。胥涛已入乱山去，木落台空幽思多。,5
Ming,尹守衡,其三,李家貔虎尽称雄，燕颔曾推贺总戎。今日尽同囚首辈，何人得似美髯公。沈沙赤血应成碧，丽日丹衷直贯虹。我欲招魂何处觅，鹤归华表月明中。,5
Tang,李子卿,饮至赋（以破敌有功为韵）,皇矣圣主。贤哉良佐。庙谟克谐。武烈斯播。凿门而上将初出。屈指而西戎已破。既执讯而获俘。遂策勋而类课。睹沙漠之旗偃。见边庭之鼓卧。盖所以示王师之有征。识天兵之不挫者矣。振旅而还。军容毕觌。其出也谐六月之功。其入也叶三年之绩。庭实既备。皇欢是式。醉百壶而军声恺康。献万寿而喜气绵羃。茂勋彰于宇县。盛礼陈于宗祏。知我功之不宰。知我武之无敌。六师于是乎张皇。百蛮于是乎怵惕。然后勇爵高设。元功克受。搴旗斩将者其锡蕃。攻城拓土者其赏厚。筑京观而无谓。铭鼎彝而可久。蒲海长清。匈奴已闻于断臂。槁街初列。戎王正见于悬首。舞干且在于舜阶。挟纩更闻于尧酒。此乃征而不战。为而不有者也。由是遐荒必通。饮化向风。息去病之深入。罢张骞之凿空。从此止戈。不劳乎四伐五伐。因兹解辫。无限乎自西自东。非我皇明四目。达四聪。上让下兢。君明臣忠。则何以建无大之元功。,2
Yuan,《中和乐章》,糖多令,跃马定神京。王师取太平。发神机雨炮风霆。十万铁衣同效力，开水寨下江城。,4
Tang,古之奇,秦人谣,微生祖龙代，却思尧舜道。何人仕帝庭，拔杀指佞草。奸臣弄民柄，天子恣衷抱。上下一相蒙，马鹿遂颠倒。中国既板荡，骨肉安可保。人生贵年寿，吾恨死不早。,2
WeiJin,缪袭,其七 屠柳城,屠柳城，功诚难。越度陇塞路漫漫。北逾冈平，但闻悲风正酸。蹋顿授首，遂登白狼山。神武慹海外，永无北顾患。,0
Tang,司空图,寄考功王员外,喜闻三字耗，闲客是陪游。白鸟闲疏索，青山日滞留。琴如高韵称，诗愧逸才酬。更勉匡君志，论思在献谋。,2
Ming,王弘诲,其六,野旷林争出，春深景倍和。草嘶山简马，波浴右军鹅。鹭渚翻荷盖，莺枝掷柳梭。风光不相负，泉石且婆娑。,5
Song,王该,昭惠庙黄柏歌,四明之山东南雄，中有古柏高巃嵷。霜凌雪犯势不屈，干直不与凡柯同。几十围，几千尺，踞隆岩兮盘巨石。有时狂风盲雨嗥长巅，上彻天心下地脊。樵奴与牧子，惯见却辟易。不知何洞出神翁，采芝去踏崭岩峰。蒸岚焙翠入灵药，意欲服饵颜如童。仙翁仙翁爱无独，天产此材同众欲。小将条剖治民盲，大可柱分支帝屋。神翁神翁莫轻藐，植物虽微功不小。些须片叶价千金，能使尘寰人不老。,3
Ming,王士性,冬日真阳道中,悲风黄叶落，哀思何翩翩。振衣起中庭，明月堕我前。马蹄冻欲裂，野火烧不然。僮仆忍朝饥，历磴多苦颠。行行过廛市，莫莫经回川。驱车曰未息，失路何当旋。,5
Ming,方孔炤,归白鹿洞,虚将五岳挂桐丝，翠积东山晚不迟。阳鸟似驯芦叶性，秋虫不误蓼花期。闭门仲蔚容非隐，对壁王郎未是痴。怯与江涛同上下，鹿湖清浅好风吹。,5
Tang,李冶,柳,最爱纤纤曲水滨，夕阳移影过青蘋。东风又染一年绿，楚客更伤千里春。低叶已藏依岸棹，高枝应闭上楼人。舞腰渐重烟光老，散作飞绵惹翠裀。,2
Yuan,王份,次戴文祥归田韵 其一,野径逶迤度石桥，娟娟修竹翠旌摇。疏篱晓吠眠云犬，高树寒鸣泣露蜩。袖拂琴丝留客奏，香萦铜篆隔帘飘。归来陶令多清事，更向春前种菊苗。,4
NanBei,何处士,别才法师于湘还郢北诗,乘杯事将远，捧袂忽无聊。南楚长沙狭，西浮郢路遥。离庭花已散，别戍马新骄。明日分千里，相思非一条。,1
Song,王镐,其四,避喧那厌雨，宜睡不思茶。,3
Yuan,王国器,菩萨蛮 题黄子久溪山雨意图,青山不趁江流去。数点翠收林际雨。渔屋远模糊。烟村半有无。大痴飞醉墨。秋与天争碧。净洗绮罗尘。一巢栖乱云。,4
NanBei,顾野王,笙赋,声流洛渚，器重汾阳。协歌钟于宿夕，咏月扇于绕梁。同离鸿于流徵，会别鹤于清商。,1
Tang,包佶,昭德皇后挽歌词,西汜驰晖过，东园别路长。岁华唯陇柏，春事罢公桑。龟兆开泉户，禽巢闭画梁。更闻哀礼过，明诏制心丧。,2
Tang,朱湾,平陵寓居再逢寒食,几回江上泣途穷，每遇良辰叹转蓬。火燧知从新节变，灰心还与故人同。莫听黄鸟愁啼处，自有花开久客中。贫病固应无挠事，但将怀抱醉春风。,2
Ming,王安舜,偕刘方瀛陈虚白两明府集卢元明孝廉白云楼,看竹名园过子猷，登仙今拟凤凰游。同时并结黄金绶，作赋齐登白雪楼。天爱郎星清伏日，地怜王气接丹丘。凭轩一睇三山路，人在方壶第几洲。,5
Ming,毛莹,误佳期 写怀,雨骤风狂如许。苦把愁牵住。睡乡路径甚分明，怎不容人去。缱绻总成虚。排遣浑无计，画眉黛笔未全枯。写出关情句。,5
Song,上官祐,游宝林寺,野寺无人到，春风扫落花。重寻旧游处，泉石绕烟霞。,3
Qing,丁丙,送庄四归毗陵,离怀折赠柳毵毵，春到旗亭酒正酣。铁笛一枝催梦醒，梅花风雪满江南。,6
WeiJin,应璩,诗,丈夫要雄戟，更来宿紫庭。今者宅四海，谁复有不并。,0
Song,王益柔,遥题钱公辅众乐亭,四明旧说南湖好，岁久濒厓变涂潦。建旟一日得贤侯，千里山川真再造。偃月堤成车马道，湖光如截天如抱。鸳鸯瓦影乱凫鹥，绿柳环堤花映岛。珠宫贝阙竞来还，泉客鲛人争献宝。春风浩荡波涛起，彷佛仙人骑赤鲤。金盘下箸饱鲈鱼，尘事茫茫隔烟水。都人士女从如云，丝竹清音两岸闻。饮酣落笔歌绿水，烂漫天葩飘远芬。,3
Qing,王时翔,于忠肃公墓,北狩仓皇日，孙申为郑谋。变疑鸲鹆谶，冤起鹭鸶讴。社稷功千载，湖山土一抔。嗟哉徐石辈，青史只遗羞。,6
Song,方一夔,夜坐,竹翠浓如滴，絺凉薄似空。遐观山缺处，露坐月明中。计较围棋胜，喧呼琢句工。畏途谁触热，衣袂涨尘红。,3
Qing,丁锡庚,其二,追随杖履挹风流，我亦频登王粲楼。坐久浑忘城市闹，淡烟微雨话凉秋。,6
Song,王操,其二,彩笺分捲碧云薄，腊烛对烧红泪乾。,3
Yuan,余嘉宾,其三,露带罗衣两鬓烟，芙蓉冷浸九溪渊。依稀记得相逢处，曾在玉皇金案前。,4
Yuan,存诚,绝句,别后多游沧海东，忽携诗卷到山中。立谈数语飘然去，满径松花落午风。,4
Yuan,叶衡,题温日观葡萄图 其一,昔年添竹延秋蔓，露叶离披马乳寒。今日天涯忽开卷，还如架底夜凉看。,4
Tang,僧神禄,偈,萧然独处意沉吟，谁信无弦发妙音。终日法堂惟静坐，更无人问本来心。,2
Song,王十朋,题双瀑,瀑水箫峰下，灵源不可寻。倚天双宝剑，点石万星金。势合鲸鲵斗，声联虎豹吟。我来游胜境，洗耳听清音。,3
Yuan,王翰,闻性空居士病愈,问讯维摩室，秋深病稍除。翻经仍傍暖，补衲乍临虚。寂寞思闻楚，暌离叹索居。西来同逝水，不肯寄双鱼。,4
WeiJin,傅玄,放歌行,灵龟有枯甲，神龙有腐鳞。人无千岁寿，存质空相因。朝露尚移景，促哉水上尘。丘冢如履綦，不识故与新。高树来悲风，松柏垂威神。旷野何萧条，顾望无生人。但见狐狸迹，虎豹自成群。孤雏攀树鸣，离鸟何缤纷。愁子多哀心，塞耳不忍闻。长啸泪雨下，太息气成云。,0
Song,郊庙朝会歌辞,其三 群臣举酒用《正安》,待漏造王庭，威仪盛莫京。纷纶簪组列，清越佩环声。礼饮终三爵，韶音毕九成。永同凫藻乐，千载奉升平。,3
Tang,司马承祯,其九 图画桐柏山作金庭洞宫王君坐在宫中众仙侍卫并五岳君各领佐命等百神来拜谒赞曰,山有玉洞，宫曰金庭。九天通象，三晨伏精。侍帝斯任，弼王所贞。领司五岳，统御百灵。,2
Ming,王野,寄叔祖仲房,燕赵归来二十春，重游吴楚白头新。如今海内无知己，到处江世哭故人。,5
Ming,王琅,草堂村探梅 其一,家住寒塘竹里东，小桥斜立度春风。水光晓荡玉颜净，香影宵沉月梦通。归卧晚湖情已冷，独寻村舍兴何穷。崚嶒高韵谁能托，石室泠泠按古桐。,5
Tang,吴党,始迁青溪望吴兴故里,平生愿嗣叔庠微，谁识飘零事已非。霅水远从云外隔，澄江独向月中归。烟横野渡行舟稳，露下衡门步屐稀。潮夕不通音问杳，故乡冷落钓鱼矶。,2
Ming,尹应元,巡行登贺兰山,何缘携手贺兰巅，一望华夷在眼前。万木常笼青嶂日，孤嶒倒映白云天。胡人湩酪山中献，汉使声名域外传。笑指穹庐休遁避，壮心直欲扫祁连。,5
Song,王祜,其二,诗狂直欲吞云雾，酒渴何妨吸洞庭。,3
NanBei,萧绎,洛阳道,洛阳开大道，城北达城西。青槐随幔拂，绿柳逐风低。玉珂鸣战怪，金爪斗场鸡。桑萎日行暮，多逢秦氏妻。,1
Song,王祖道,此君亭歌次毛公韵,君不见太白之精下人间兮，昔人号尔谪仙翁。君不见不为苍生起兮，谢安携妓山之东。玉堂主人绣衣客，邀我载酒金莲宫。小亭环立千竿竹，参天百尺系阴重。岸巾散发对此坐，一日无君谁我同。夜来霜压北枝重，剩见钟云数尺峰。玉实幽香仪彩凤，日华转影筛金栊。孤干未甘春雪折，青阴不逐秋风红。长随桧柏老刚劲，不羡桃李争鲜浓。我爱此君有直节，肯学蟠木求先容。我爱此君岁寒志，长笑霜井落青桐。大夫老松邀我侣，三品顽石徒誇雄。不作湘江儿女泣，苍梧云散愁盈胸。夜深明月满亭户，此君入我怀袖中。故人来兮七贤至，开门满坐生清风。此君此君听我语，藏器于身兮，终奏太庙歌黄钟。,3
Ming,王祎,送管教谕之官遂昌,闻说遂昌县，青山绕郭多。民居时间树，学舍只依坡。春雨香芹藻，秋风冷薜萝。遥知讲经暇，高兴托弦歌。,5
Ming,王弘诲,三疏辞官未允漫述 其一,五湖投劾早，三疏拜恩迟。迂拙人皆笑，行藏我自疑。观生游可远，涉世静堪怡。若问图南翼，惟应海燕知。,5
Tang,于濆,野蚕,野蚕食青桑，吐丝亦成茧。无功及生人，何异偷饱暖。我愿均尔丝，化为寒者衣。,2
Qing,尹推,偶吟,浮生已五十，衰病转难支。眼暗妨看册，心烦厌作诗。酒嫌胸痞后，棋倦臂麻时。万事皆无味，閒斋睡自宜。,6
Yuan,李真人,忆江南,真龙虎，玉兔与金精。广见青冥含万象，朦胧降气结朱英。凡汞岂长生。,4
Yuan,毛直方,其七,溪桥竹边有酒沽，携鱼换酒满葫芦。篷头月上不觉醉，自卷芦叶吹呜呜。,4
NanBei,李镜远,蝶蝶行,青年已布泽，微虫应节欢。朝出南园里，暮依华叶端。菱舟追或易，风池度更难。群飞终不远，还向玉阶兰。,1
Ming,王九思,雪,细雨入寒夜，雪花风乱吹。节分惊蛰后，雷乃发声时。王粲忧群盗，杨朱叹路岐。几回唫未稳，况复鬓成丝。,5
Yuan,林景熙,萱草,近种鹿葱碧，初抽鹄觜黄。千年入风雅，一草寄纲常。澹日空阶影，馀春宫佩香。此时忧正切，对尔可能忘。,4
Tang,王季友,玉壶冰,玉壶知素结，止水复中澄。坚白能虚受，清寒得自凝。分形同晓镜，照物掩宵灯。璧映圆光入，人惊爽气凌。金罍何足贵，瑶席几回升。正值求圭瓒，提携共饮冰。,2
Yuan,照鉴,怀明善弟,毗陵二月柳花天，菘笋河豚已荐筵。独在钱唐江上寺，谩吟风雨对床眠。,4
Tang,李颀,寄綦毋三,新加大邑绶仍黄，近与单车去洛阳。顾眄一过丞相府，风流三接令公香。南川粳稻花侵县，西岭云霞色满堂。共道进贤蒙上赏，看君几岁作台郎。,2
Qing,方寿,思亲,秋窗点滴两连绵，也似思亲泪未乾。一夜蕉梧声断续，教人辗转不成眠。,6
Yuan,吴元德,崔御史绿筠轩,种得湘筠十亩宽，森森苍玉拂檐端。裁竿未许投江海，结实终看集凤鸾。锦箨有时飞曲槛，绿阴终日护吟坛。淇园只在轩窗外，怪底霜台六月寒。,4
Yuan,李质,题董相生青山白云斋,堂前叆叇护参差，世外红尘绝是非。远树好烟长对坐，落花流水暗通池。岁寒桂岭松凋后，秋晚漓江石出时。岂为康山成野癖，故留青白豁襟期。,4
Tang,王偃,相和歌辞 明妃曲（一作明君词）,北望单于日半斜，明君马上泣胡沙。一双泪滴黄河水，应得东流入汉家。,2
Yuan,觉慧,题徐良夫耕渔轩,隐者静忘虑，山幽似盘谷。解缨濯清泉，援琴愒脩竹。鸟语哢暄候，晴光泛嘉木。逍遥惬素抱，澹泊恒自足。白云我同心，晴来与之宿。,4
Ming,王褒,其三,云生花里径，雨泛竹边渠。积水收菰米，编篱护土酥。堪嗟漆园马，谁忆季鹰鲈。王业豳风旧，殷勤叙断壶。,5
Tang,僧契此,其三,吾有三宝堂，里空无色相。不高亦不低，无遮亦无障。学者体不如，求者难得样。智慧解安排，千中无一匠。四门四果生，十方尽供养。,2
Tang,丁仙芝,剡溪馆闻笛,夜久闻羌笛，寥寥虚客堂。山空响不散，溪静曲宜长。草木生边气，城池泛夕凉。虚然异风出，髣髴宿平阳。,2
NanBei,萧璟,贫士诗,四时迭来往，苦辛随事迫。三冬泣牛衣，五月披裘客。迟迟春日永，忧来安所适。季秋授衣节，荷裳竟不易。班超弃笔砚，娄敬脱挽轭。虽云丈夫志，终涉自媒迹。贤哉颜氏子，饮水常怡怿。,1
Tang,朱存,金陵览古 新亭,满目江山异洛阳，昔人何必重悲伤。倘能戮力扶王室，当自新亭复故乡。,2
Yuan,岑安卿,寄易直兄,别去将三载，相望路一千。观光诚有意，问道恐无缘。梦堕柯山月，愁迷舜水烟。看云应见忆，只恐不成眠。,4
Yuan,汪宗臣,嘲贾似道,贾秋壑，魏公爵，台州鬼，扬州鹤。气盈色骄逞才略，欺天罔人无愧怍。帷幄不能筹，金汤弗能作。费尽世间铁，铸此一大错。关子形模贾字同，生儿德祐纪元中。甚惭婴杵心莽卓，十可斩书真谔谔。锣声三下东江头，铁鞭一挥南海角。假贾伪魏至于斯，呜呼似道道奚若。宋亡感激忠义多，遗臭如君枭獍恶。,4
Ming,尤侗,其二,朅来来吊望高台，台上黄金真可哀。一代贤良《卜式传》，千秋流涕贾生才。狺狺多口何为者，衮衮诸公安在哉？燕市遨游今不见，吴门变姓且归来。,5
Song,王仲修,其十五,春深百卉过芬芳，雕槛惟馀芍药香。应是东君偏着意，日华浮动御衣黄。,3
Qing,允礼,春草,不辨江蓠与杜蘅，东风吹处一时生。西河冉冉寻芳路，南浦萋萋送客情。细雨迷离添杳霭，夕阳掩映更分明。垂鞭最忆花时节，河畔青青纵马行。,6
Ming,毛奇龄,登嵩岳感怀,昔诵嵩高峻，今知乔岳尊。紫微通帝座，黄盖绕天门。中宅思伊洛，平原眺陆浑。春心千里度，极目总愁魂。,5
Song,方凤,书示同志,尚觉浮名累，樵渔寄此身。寻盟潜勖德，证业喜知新。气谊生无间，文章合有神。毋徒涉城市，出处任风尘。,3
Song,王易简,其六 仙迹岩,古来得道人，一往无留踪。胡为恋幽绝，努力抗祖龙。冠簪宛如刻，藓蔓不敢封。形化影未灭，石坚诚可通。灵仙去已遥，聊尔惊凡庸。,3
Yuan,丘民,送友人之杭,又随南雁度钱塘，不道并州是故乡。江上秋风莼菜美，山中春雨石田荒。杜陵老去宁忘蜀，江总归来不是梁。欲采芙蓉赠君去，锦云零落倚凄凉。,4
Song,肱禅师,题雁荡龙鼻水,雨足云收得暂閒，谩将头角寄空山。鼻端一滴无多子，引得人人到此间。,3
Ming,王纶,龟池春涨,半亩方塘一镜空，许多石甃六街东。卷舒云月涵泓外，变化鱼龙荡漾中。雨后沤添浮藻绿，风来点湿落花红。临流欲把尘缨濯，清比沧浪恐未同。,5
Ming,元天锡,次李尚书所示诗韵（二首顺天） 其一,才华似吾子，罕古亦稀今。月白风清句，金舂玉振音。堆床千国史，挂壁一张琴。已结芝兰契，不须论浅深。,5
Ming,方国骅,鸳鸯词,生女当生似木兰，嫁夫当嫁似王仁。木兰之勇天下知，王仁之名天下闻。君独不见青陵台，同生同死同丘坟。鸳鸯亦有四五种，错认便类野鸡群。,5
Ming,丘刘,其三,磬声初尽漏声长，添得离人两鬓霜。阶下青苔与红叶，九原何处不心伤。,5
Yuan,元恺,其四,月砌云阶背曲廊，兰房桂橑面黄堂。帘栊压地全无暑，几席淩空剩有凉。画戟凝香铃索静，玉虬吐水漏声长。文章太守时閒适，笑共宾僚釂一觞。,4
Yuan,方行,閒居,弦管春深绕画楼，微风吹动玉帘钩。倡条冶叶俱无恙，相伴丁香结暮愁。,4
Song,孔平仲,至城南别祖仁未归约文之不至,送客柳亭晚，倚栏秋雨酣。风烟满湖上，景物似江南。萧洒怜神往，从容忆手谈。老来心易折，离绪已难堪。,3
Qing,方拱乾,宁远温泉,温与探汤异，边城旧擅名。无心何自热，有本得长清。调燮功谁擅，寒暄理自平。衰年苦萧飒，一濯已春生。,6
Yuan,吴益,句,阑干苜蓿先生饭，颠倒天吴稚子衣。,4
Qing,允礼,乌夜啼,白日已尽庭栖乌，将子八九名相呼。曲房沈沈绮疏闭，流苏宝帐宵眠孤。一啼烛泪红珠滴，再啼月落青林黑。啼到天明窥镜奁，乌头未白人头白。,6
Ming,文益成,乐民亭。示友人,夕阳来倚仲宣楼，白首那堪客异区。缥缈晚云经雨散，郁葱佳气挹风浮。乡关漠漠天低外，瀛海茫茫地尽头。别后三年成一笑，其将樽酒慰羁愁。,5
WeiJin,傅玄,天行篇,天行一何健，日月无高纵。百川皆赴海，三辰回泰蒙。,0
Yuan,王恽,清明日南寺对雨 其一,寒食无家客，禅房喜雨馀。坐深僧话永，心远世缘疏。厌捲椰瓢醁，来参贝叶书。傍人从不悟，有待曳长裾。,4
Ming,史黄婉,孤松,孤松生幽涧，落落苍龙骨。可怜托处卑，掩抑干霄质。萧艾在崇冈，春风气蓬勃。不有岁寒心，宁似千年物。,5
Qing,王顼龄,送田逊庵少宗伯册封靖藩使竣还朝,朱邸开南服，丹书下帝阊。周屏崇吕伋，汉柱重田郎。册授容台长，符分异姓王。皇华今揽辔，藜杖旧腾芒。天禄尊刘向，仪曹得李刚。双锋辞北阙，八座出南荒。鳌岫枫初暗，螺江水正长。风阴蕉叶嫩，雨热荔支香。鸟道通冠盖，蛮方识衮裳。授圭瞻虎节，负弩拜龙章。客对梁园月，醴陈楚国觞。名藩叨雨露，使节凛冰霜。去拥相如传，归轻陆贾装。吴山堪历览，越水暂徜徉。孔李通门旧，荀陈德曜光。旌麾欣左顾，鸡黍愧方将。远近惊星使，殷勤话草堂。山川归太史，风俗纪江乡。去鹢秋涛迥，回辕皂盖张。三台原北极，照耀紫微傍。,6
Ming,王弘诲,其四,黄阁勋犹著，苍生望已违。神应全岳降，人已化星归。恤典皇情渥，芳猷奕世辉。凌烟图像在，百代尚依希。,5
Tang,仲子陵,断织赋,儒有学而未殖。敏而多识。庶几立言。无念进德。当年以倦。中道而息。余虽不知。请喻断织。伊昔孟子受学。辍然如疲。日忘其所志。月忘其所知。母也贤只。教之勤斯。拔铦刃以一割。应鸣梭而中隳。且自贤。亦自满。泥钧成器。玉琢成瓒。邻于墓。尔则有踊跃筑埋之非。近于廛。尔则有嬉游贾御之短。是用居尔于学宫之舍。纳尔于经籍之馆。期子衿之青青。致履道之坦坦。胡为乎不勤以学。惟事于散。苟尔学之可停。犹吾织之斯断。其貌既舒。其言又徐。投杼惘尔。操刀介如。丝之伤。一纬飘其无绪。帛之裂。千经荡其无馀。前工后拙。始密今疏。牵梃为之中止。杼轴犹其一虚。且以丝喻人。以织喻学。若金受砺。如木斯斲。夫丝可以众而不可以寡。织可以勤而不可以舍。一丝所累。以倍乎寻常。一织所工。而衣乎天下。因兹细故。以及大者。彼妇道之信然。况君子之事也。故形于织女思其功。移于学士念其终。业畅于外。美归于中。则以顾绡之理。宏素王之风。我友我生。无落无废。学若山积。心无蓬秽。当求断织之义。若之何以自艾。,2
Ming,方国骅,其四,桑麻无术故山求，归兴聊从物外游。万里词臣怀海市，千家鲛室杂蜃楼。丈人屡觅开元历，长者常披五月裘。怪底猎心犹未槁，逐看蛮女打春毬。,5
WeiJin,左芬,周宣王姜后赞,昭昭宣王，克复前制。亹亹姜后，乃激乃厉。执心至公，以恢明世。,0
Tang,于濆,苦辛（一作辛苦）吟,垄上扶犁儿，手种腹长饥。窗下抛梭女，手织身无衣。我愿燕赵姝，化为嫫母姿。一笑不值钱，自然家国肥。,2
Tang,李邕,日赋附歌,披云睹日兮日则明，就日瞻云兮心若惊。日尔一日兮何道，时哉几时兮此生。,2
Ming,卞邦本,赠竹东砂山石虎门花园十景诗 其一 小桃源,此中天地著红尘，种得桃花万树新。岁岁东风花盛放，令人错认武陵春。,5
Ming,王微,冬夜渡江,楚云天际似相邀，旅思无端斗泬漻。篙影没寒灯寂寂，树声留咽岸萧萧。波从去雁分斜月，人共栖乌匝半宵。一片离心烟共水，江南江北自归潮。,5
Song,方逢振,赠山屋相士,圆颅方趾具仁端，性体由来只一般。若见里头腔子黑，相书已作死人看。,3
Song,毛滂,登普宁寺岁寒庵面江山之胜令人欲赋而长老因公出诗集相示作此诗谢之,此老诸缘薄，诗情忽漫深。敲门移稳字，弹指得真心。松竹藏幽讨，溪山助苦吟。解鞍聊为赋，去不负登临。,3
Yuan,僧惟则,赠弟仁远入京四首 其一,虬须铁面岸纶巾，胆气粗豪语逼人。二十三年不相见，却疑年少是前身。,4
NanBei,许倪,破扇,蔽日无全影，摇风有半凉。不堪鄣巧笑，犹足动衣香。,1
NanBei,鲍子卿,咏画扇诗①,细丝本自轻，弱彩何足眄。直为发红颜，谬成握中扇。乍奉长门立，时承柏梁宴。思妆开已掩，歌容隐而见。但画双黄鹄，莫画孤飞燕。,1
Song,耕吴,隐居,得失两忘机，何心问是非。难求斩马剑，且守钓鱼矶。鹤瘦添新料，儿寒补旧衣。诗成兴飘逸，天外片云飞。,3
Yuan,周伯琦,过鎗竿岭二首 其一,风雨过鎗竿，升高不惮难。黑云侵帽湿，碧树拂衣寒。孤庙依危壁，飞泉走激湍。茅檐梦初熟，笑我据征鞍。,4
Yuan,僧圆至,送冯君玉归修厚斋所刻经板,古锓刓残蠹篆斜，以刀为笔窜讹差。传家不绝书成种，入木能香墨喷花。寿比石经垂更永，用侔竹简费尤加。百金何日投君赎，眼底空空冀暂遮。,4
WeiJin,挚虞,庖牺赞,昔在上古，惟德居位。庖牺作王，世尚醇懿。设卦分象，开物纪类。施罟设网，人用不匮。,0
NanBei,庾信,杨柳歌,河边杨柳百丈枝，别有长条踠地垂。河水冲激根株危，倏忽河中风浪吹。可怜巢里凤凰儿，无故当年生别离。流槎一去上天池，织女支机当见随。谁言从来荫数国，直用东南一小枝。昔日公子出南皮，何处相寻玄武陂。骏马翩翩西北驰，左右弯弧仰月支。连钱障泥渡水骑，白玉手板落盘螭。君言丈夫无意气，试问燕山那得碑。凤凰新管箫史吹，朱鸟春窗玉女窥。衔云酒杯赤玛瑙，照日食螺紫琉璃。百年霜露奄离披，一旦功名不可为。定是怀王作计误，无事翻复用张仪。不如饮酒高阳池，日暮归时倒接䍦。武昌城下谁见移，官渡营前那可知。独忆飞絮鹅毛下，非复青丝马尾垂。欲与梅花留一曲，共将长笛管中吹。,1
Ming,王臣,书阳朔分司壁,烟岚冉冉湿人衣，但见穿林翠羽飞。我看青山只如此，山灵应叹久忘归。,5
Ming,于若瀛,雨宿潼关,明灯虚馆凄清夜，细雨萧萧乱客肠。秋入关门悲鼓角，年来驿路老星霜。家临济水菰芦白，垄接南山黍谷黄。千里故园愁阻绝，梦还京国亦他乡。,5
Qing,毛澄,愁,乾坤未息战，廊庙尚论兵。赤子理难弃，黄图势必争。龙髯怀往事，虎口脱馀生。梦熟儿时景，依然旧太平。,6
Qing,孔尚任,忆昔,忆昔春宵傍父兄，故园风景乍承平。城门吏放深更钥，楼下人听上界笙。珠履贪游从雪涴，花灯不息任天明。谁知此夜来为客，渔火江村照独行。,6
Yuan,吴景奎,四月二日二首 其一,衰晚闻边警，苍黄欲断魂。徵兵防列郡，带甲满中原。老去身多病，忧来眼倍昏。此邦犹乐土，吾得守柴门。,4
Qing,王宾,凤山八景（凤岫春雨）,翠岫嘘云暖，青风送雨春。三阳开泰象，万物畅生辰。既足歌王政，知时颂帝仁。更疑仙雾里，犹有九韶陈。,6
Yuan,释法坚,春草池绿波亭 其一,雪消春色满江沱，芳草纤纤覆绿波。最是高阳池上客，狂歌无奈醉时何。,4
Qing,王广心,大梁行送林平子,燕山四月槐雨凉，酒徒击筑官道旁。骊驹欲鸣惨将发，为君慷慨歌大梁。大梁昔当全盛日，裂土苴茅建宗室。魏殿旌旗斗北翻，汴宫花石城东密。定王宪王皆好才，樊楼窈窕东堂开。诚斋旧帖龙文写，乐府新题凤管催。黄河如带萦天阙，舞榭歌钟几时歇。兔苑宾朋白雪樽，鹍弦士女金梁月。中原千里接神京，叔父勤王更勒铭。鸡犬愿随淮桂老，鱼龙忽厌蔡河平。一朝风雨金堤决，杀气苍茫鼓声绝。龙章十叶赤帝孙，却并铜人水中没。沧桑变易八九年，我来欲渡愁无船。宫阙崩颓半深泽，狐狸踉跳空荒烟。偶逢遗老驱豚出，端礼门中招共入。银楼藻井荇带穿，玉殿螭头土花涩。因言此殿西北隅，飞廉九仞凌清虚。浊河波浪埋不得，依稀绣栱临椒除。我登兰雪轩，更倚端清阁。空梁夭矫堕盘龙，古柏阴森少调鹤。下寻石洞风翛然，黄尘不到秋光先。云英既死梵灯灭，谁从此地求神仙？呜呼此景当年识，近日传闻更萧瑟。华栋都输少府钱，碧甍尽入空王宅。河山君到莫重论，艮岳吹台总不存。但得晴天看少室，短衣落日过夷门。,6
NanBei,萧纲,陇西行三首 其二,陇西四战地，羽檄岁时闻。护羌拥汉节，校尉立元勋。石门留铁骑，冰城息夜军。洗兵逢骤雨，送阵出黄云。沙长无止泊，水脉屡萦分。当思勒彝鼎，无用想罗裙。,1
Tang,吴彩鸾,歌①,若能相伴陟仙坛，应得文箫驾䌽鸾。自有绣襦并甲帐，瑶台不怕雪霜寒。,2
Ming,王维桢,沙河道中用王太史韵,晓日平郊远色分，皇家千障抱诸坟。沾花车骑香闻露，过水冠裳润带云。绣璧斜翻丹凤势，回沙细拥白蛇文。词臣预喜瞻依地，宝篆穹牌七帝勋。,5
Song,王铚,病中,久知身是幻，况复病相侵。古寺松篁瘦，山空雨雪深。定知书不达，岂有客相寻。伴我残灯火，应知夜夜心。,3
Song,王安石,山行,出写清浅景，归穿苍翠阴。平头均楚制，长耳嗣吴吟。暮岭已佳色，寒泉仍好音。谁同此真意，倦鸟亦幽寻。,3
Qing,王铎,故园,转眼天寒气不齐，归心安敢说羁栖。故园墙北开梅蕊，几日河南罢鼓鼙。邙岭扑天余石马，巩云裹雪暗龙溪。新兵闻道三秦胜，次第兴师扫蒺藜。,6
Yuan,万俟蕙柔,题壁,夫官湖右妾江东，三载孤帏日夕空。葵萼有心终向日，柳花无力苦随风。两行血泪孤灯下，万里家乡一枕中。雁到衡阳身即返，有书难倩子卿鸿。,4
Qing,方守敦,怀李范老,病起公应健，悬知杖不扶。梅花香已动，宾饮兴多娱。讲学须髯古，伤时兵甲无。新词好自慰，手写字如苏。,6
Tang,天然,玩珠吟,识得衣中宝，无明醉自惺。百骸俱溃散，一物镇长灵。知境浑非体，寻珠不定形。悟即三身佛，迷疑万卷经。在心心岂测，居耳耳难听。罔像先天地，渊玄出杳冥。本刚非锻鍊，元净莫澄停。盘泊逾朝日，玲珑映晓星。瑞光流不灭，真澄浊还清。鉴照崆峒寂，劳笼法界明。剉凡功不灭，超圣果非盈。龙女心亲献，蛇王口自倾。护鹅人却活，黄雀义犹轻。解语非关舌，能言不是声。绝边弥瀚漫，三际等空平。演教非为教，闻名不认名。二边俱不立，中道不须行。见月休看指，归家罢问程。识心岂测佛，何佛更堪成。,2
Qing,尹作翰,白鹤峰,瑞霭接龙眠，空濛腾紫烟。一堤环水碧，三面枕山圆。树杪撑楼阁，峰腰种稻田。竟思骑鹤去，把臂学飞仙。,6
Ming,释大述,赠林叟,名不闻于世，一生事在幽。养花多小本，抱瓮得新流。藤剪宽松腹，篱编护竹头。孰知翁乐志，皓首此林丘。,5
Qing,文昭,盘泉,四山乱山堆，泉声石底响。问讯盘泉名，饭后一来访。崖高窄径纡，到此忽开敞。鲸甲走滑流，鱼鳞荡滉漾。岩僧迟我久，箕踞横藤杖。煮茗手支垆，拾薪披榛莽。展袖拂树阴，对坐平冈上。遥指青沟云，明朝约同往。,6
Song,丁谓,玉,谁负连城美，须思韫椟藏。辉山知禀异，被褐喻韬光。吕钓时终至，虞求祸是防。宁为田父弃，莫作楚人伤。,3
Qing,丁立中,题亚子分湖旧隐图二首 其一,移居当日说灵芬，卜宅今同出岫云。香雪飘残温旧梦，一湖春色许平分。,6
Ming,叶子奇,寓玉清观,径草微微护浅沙，小山丛竹玉清家。牵牛延蔓无多碧，点缀秋光一两花。,5
Song,无名氏,其二,折腰五斗信非天，荐祢徒劳一鹗书。渊底纵鳞誇水泳，林间宿鸟乐巢居。心随俯仰缘无慊，身任行藏自有馀。试问通衢何处是，圣门无限指南车。,3
Ming,王宗沐,其二,客行音信不闻家，独向孤舟度岁华。近水烟光分岸柳，隔村灯火杂江花。榜人夜语惊滩险，估客朝行狎浪赊。满眼风波堪系念，更教吹笛傍天涯。,5
Qing,王庭,感春,閒来每欲寻春去，惆怅东风已后时。只有啼鹦不相笑，依然飞上落花枝。,6
Yuan,先一初,丁丑新正试笔,屈指蘧年逝，今朝历又新。野烟痴作晚，山雨细匀春。举世贪为苦，空门懒是真。聊将双碧眼，趺坐阅时人。,4
Ming,王庭,自感,摇落直时贱，支离愧病深。暗云浮作梦，秋叶薄为心。雁寄交书断，蛛封药裹深。悠悠将卒岁，天地一萧森。,5
Yuan,孟鲠,猛虎,猛虎被束缚，皮肉不相保。人生到错迕，天地亦草草。古来割据何代无，可怜百万殉匹夫。渔阳突骑如风火，青州城门铁作枢。丈夫好在识时务，座上赤龙公莫舞。沙海荒荒魂不归，莫说青州泪如雨。,4
Tang,长屋,绣袈裟衣缘①,山川异域，风月同天。寄诸佛子，共结来缘。,2
WeiJin,李充,穆天子赋,其马则赤骥盗骊，骅骝绿耳，杨和齐镳，一瞬万里。,0
Ming,王龙起,忆别回文,鸡声半枕独孤衾，苦别离情此夜深。低影烛灰兰晕冷，西风晓月暗惊心。,5
Ming,王敬民,花石亭,堂开绿野闻裴相，庄卜平泉有赞皇。百代家声人共羡，四传基业尔能光。群芳灿烂依幽砌，叠石参差出短墙。抚景一亭承泽远，江山流峙并延长。,5
Yuan,范梈,其二,亦欲西流去，相寻素浐边。多应百年术，少见一人传。生事空芝术，心期托蕙荃。明当询大药，畏子不论钱。,4
Qing,王岱,夜坐,虫语惊寒梦，飒然山夜深。遥镫隔溪隐，残月过庭阴。野哭多新感，林秋识旧音。年来风物异，不但客伤心。,6
Yuan,沈右,与慎独先生,东林薄酒试新尝，中有松花腻粉香。遣送颍川陈有道，书斋渴饮胜茶汤。,4
NanBei,朱超,赠王僧辩诗,故人总连率，方舟下汉池。玉节交横映，金铙前后吹。聚图匡汉业，倾产救韩危。昔时明月夜，荫羽切高枝。冲天势已远，控地力先疲。各言献捷后，几处泣生离。,1
Song,《靖康小雅》作者,兵部尚书孙公（伯野）,巍巍孙公，忠烈俱伟。受天大任，渊渟山峙。谋谟密宥，帝所眷倚。付以留钥，又托以子。天未悔祸，甘赴万死。国家德泽，周及远迩。罹兹祸变，孰奋而起。公节不渝，独负大美。若神人然，众所仰止。彼以偷生，徒奄如鬼。,3
WeiJin,闾丘冲,其二,浩浩白水，泛泛龙舟。皇在灵沼，百辟同游。击棹清歌，鼓枻行酬。闻乐咸和，具醉斯柔。在昔帝虞，德被遐荒。干戚在庭，苗民来王。今我哲后，古圣齐芳。惠此中国，以绥四方。元首既明，股肱惟良。乐酒今日，君子惟康。,0
Song,可旻,其二,西土纹成东土坏。星飞一点千华界。勿讶神魂生去快。无遮碍。乐邦只在同居内。八德池深华又大。跏趺端坐莲华载。耳听法音心悟解。低头拜。从今跳出胞胎外。,3
WeiJin,夏侯玄,皇胤赋,览二仪之上礼，本人伦之大纪。道莫隆于后辟，统莫泰于宗祀。伊皇衢之光赫，享乾祗之元祉，在太和之五载，肇皇储之盛始。时维孟秋，和气淑清。良辰既启，皇子诞生，尔乃发恺悌之明诏，振隆恩之丰沛。殊惠洽乎黎民，崇施畅于无外。爵群兆以布德，赦殊死以崇仁。黔首咏而齐乐，愿皇祚之日新。,0
Yuan,安熙,次韵答友见赠,高山流水趣何深，万古千秋一素琴。白石清泉成雅志，光风齐月负初心。伏龙应羡云生谷，独鹤不惊鸦满林。无用野夫宜揣分，商家元自有甘霖。,4
Song,方凤,赠乐閒居士,市远尘嚣隔，神閒幽事并。埽花怜竹影，煮茗讶松声。月与诗如约，琴将鹤互赓。冷香生碧落，秋梦不胜清。,3
Qing,王善宗,台湾八景（鸡笼积雪）,鸡笼一派海汪洋，寒气相侵旷野凉。冬至絮飘深谷里，玉龙战退耐风霜。,6
NanBei,虞和,宋泰始歌舞曲十二首 其三 明君大雅,明君应乾数，扰乱绍颓基。民庆来苏日，国颂薰风诗。天步或暂艰，列蕃扇迷慝。庙胜敷九代，神谟洞七德。文教洗昏俗，武谊清祲埏。英勋冠帝则，万寿永齐天。,1
WeiJin,袁山松,白鹿山诗,白鹿乃在上林西苑中。射工尚复得脯腊之。黄鹄摩天极高飞。后宫尚得烹煮之。,0
Yuan,房皞,其二,瓮面浮香处处春，任他时事百端新。自知野鹿山麋相，不足麒麟阁上人。,4
WeiJin,王铨,为两足虎作歌诗,般般白虎，观衅荆楚。孙吴不逞，金皇赫怒。武形有亏，金兽失仪。圣主应天，斯异何为。,0
Tang,冷朝阳,林表吴岫微赋,楚江之阴。岩壑重深。参差远岫。掩映遥林。带残霞之隐隐。含暮景之沈沈。耸孤峰之万仞。擢乔木于千寻。仰之弥高。倚青冥而直上。瞻之弥远。凝黛色而旁临。窗微明而可见。云出没而无心。微雨新晴。阳乌乍晓。芊芊芳树。历历飞鸟。森罗广泽之閒。半出重林之表。天高地远。混烟霭而虽微。虎踞龙盘。等衡巫而不小。形标回汉。势混全吴。众鸟所托。偫仙所趋。林隔岫而相映。岫依林以相扶。幽兰所生。知其芳矣。仁者所乐。不亦悦乎。春思感于春林。远情驰于远岫。心悠悠以遐想。色遥遥而层构。度材任土。挺翘楚而敷荣。蕴玉藏珍。分巘㟧而增秀。信乾坤之覆载。承雨露之繁茂。当峻极于长空。岂蔽亏于侧陋。兰青青兮雨霏霏。望乡路兮吴山微。折芳怀远兮送将归。桂枝片玉兮生光辉。,2
NanBei,阴铿,闲居对雨诗,蘋藻降灵祗，聪明谅在斯。触石朝云起，从星夜月离。八川奔巨壑，万顷溢澄陂。绿野含膏润，青山带濯枝。嘉禾方合颖，秀麦已分岐。寄语纷纶学，持竿讵必知。,1
Yuan,叶兰,送翟敬夫之闽中,微雨浥轻尘，离亭饯远人。紫骝嘶岸草，白燕蹙江春。野迥天垂楚，山连地入闽。商歌莫轻发，一曲泪沾巾。,4
Tang,司空图,上陌梯寺怀旧僧二首 其一,云根禅客居，皆说旧无庐。松日明金像，山风向木鱼。依栖应不阻，名利本来疏。纵有人相问，林间懒拆书。,2
Yuan,僧本诚,秋晚溪上作,日暮东溪上，秋深景寂寥。叶稀林影薄，水落岸痕高。野烧明江岛，渔舟入浦桥。故人烟水隔，怅望首空搔。,4
Yuan,王都中,登南塔,自笑登临脚力微，也携藜杖叩山扉。禅僧入定浑无语，野鸟知还亦倦飞。一塔近天铃自语，千峰蘸水石空巍。何当快整东归棹，帆饱东风数过矶。,4
Song,某两地,一络索 题金陵赏心亭,为爱金陵佳丽。乃分符来此。拥麾忽又向淮东，便咫尺、人千里。画鼓一声催起。邦内人齐跪。江山有兴我重来，斟别酒、休辞泪。,3
Tang,吴少微,相和歌辞 长门怨（一作长门怨）,月出映曾城，孤圜上太清。君王春爱歇，枕席凉风生。怨咽不能寝，踟蹰步前楹。空阶白露色，百草寒虫鸣。念昔金房里，犹嫌玉座轻。如何娇所误，长夜泣恩情。,2
Yuan,王旭,水调歌头,鲸川四重午，岁月若飘风。诗书万卷何事，白首课儿童。试把楚词高咏，更取清樽细酌，醒醉竟谁同。俯仰百年了，求足不求丰。愧吾身，犹未脱，世尘中。还丹有诀谁悟，回首忆仙翁。我欲乘云归去，独与山灵晤语，修道倘成功。笑谢醯鸡瓮，白日看长空。,4
Qing,王崇焘,挽张之洞联,九龄本正色立朝，即公遗疏千言，当封岭表曲江墓；安石以笃疾旋旆，恨我秋风一病，未侍东山别墅棋。,6
Ming,方孔炤,高阳池,习家风景好，日淡叠山苍。寒水留霜芰，閒亭管暮杨。堤回骑马意，人想接䍦狂。不见菱歌起，萧条三两航。,5
Tang,包佶,奉和柳相公中书言怀,运筹时所贵，前席礼偏深。羸驾归贫宅，攲冠出禁林。凤巢方得地，牛喘最关心。雅望期三入，东山未可寻。,2
Ming,方献夫,其四,入涧耳如洗，看云眼未花。水边馀笋蕨，松下有龟蛇。病痛渠能遣，痴呆我已赊。杖藜随所至，好处即为家。,5
Song,丁仲远,醉蓬莱,正霜融日暖，风淡寒轻，小春时候。后苑疏梅早放，数枝开就。知是花工，预回天气，与作仙翁寿。君看侯门，祥云锁戟，瑞烟笼昼。天赋麒麟风骨，尽道德耀宗盟，名高星斗。两郡甘棠，惠爱传民口。宣室思贤，锋车促召，行矣应非久。衣锦归来，双亲笑喜，朱颜如旧。,3
Ming,叶小鸾,点绛唇 戏为一闺人代作春怨,新柳垂条，困人天气帘慵卷。瘦宽金钏。珠泪流妆面。凝伫凭阑，忽睹双飞燕。闲愁倦。黛眉浅淡。谁画青山远。,5
Tang,司空图,月下留丹灶,月下留丹灶，坛边树羽衣。异香人不觉，残夜鹤分飞。朝会初元盛，蓬瀛旧侣稀。瑶函真迹在，妖魅敢扬威。,2
Song,方回,其六,菜梜朝酲后，茶瓯午困前。入帘禽避弹，升灶蚁求膻。观物因多感，谋生各务全。蚕登新麦贱，田叟荷皇天。,3
Song,王初,送陈校勘入宿,日落风回卷碧霓，方蓬一夜拆龙泥。银台级级连清汉，桂子香浓月杵低。,3
NanBei,谢超宗,齐太庙乐歌十六首 其十五 肆夏乐（送神奏）,礼既升，乐以愉。昭序溢，幽飨馀。人只鬯，敬教敷。神光动，灵驾翔。芬九垓，镜八乡。福无届，祚无疆。,1
WeiJin,张协,文身刀铭,宝刀既成，穷理尽妙。敛文波回，流光电照。,0
Yuan,吴云,送李民瞻侍郎宣谕陕西,侍郎将命出金銮，道路传呼远近欢。关内官曹迎使节，秦中父老识衣冠。云开太华三峰秀，水绕黄河九曲寒。寄语渭川千亩竹，西风还解报平安。,4
Song,王齐叟,忆江南,居下位，常恐被人谗。只是曾填青玉案，何曾敢做望江南。请问马都监。,3
Yuan,李膺叔,饯张叔礼,离亭饮酒匆匆别，回首西山日挂岩。驻马长堤攀古柳，北风吹泪湿征衫。,4
Ming,王廷相,官园,步屧临清晓，尘襟净素秋。井梧疏下叶，畦水细分流。鸠鹊随人喜，云霞隔苑幽。园丁锄菜甲，吾道已沧洲。,5
Tang,李冶,送韩揆之江西（一作送阎伯钧往江州）,相看指杨柳，别恨转依依。万里江西水，孤舟何处归？湓城潮不到，夏口信应稀。唯有衡阳雁，年年来去飞。,2
Song,王寀,题紫团山三十六景 东华表,借问辽东鹤，归来得许悲。浮生随念变，何待冢累累。,3
NanBei,张率,楚王吟,章台迎夏日，梦远感春条。风生竹籁响，云垂草绿饶。相看重束素，唯欣争细腰。不惜同从理，但使一闻韶。,1
Song,住山僧,诗一首,方丈前头挂草鞋，流行坎止任安排。老僧脚底从来阔，未必枯髅就此埋。,3
Yuan,山主,临江仙,悄悄郊园荒野静，唯闻狐叫鸱鸣。群花影内柳藏莺。山鸡山鹧，鸾舞见人惊。古代王侯并将相，空留碑铭标名。石羊斜望草青青。往来观看，无不痛伤情。,4
Song,王周,落叶,素律铄欲脆，青女妒复稀。月冷天风吹，叶叶乾红飞。,3
NanBei,车𣀉,洛阳道,洛阳道八达，洛阳城九重。重关如隐起，双阙似芙蓉。王孙重行乐，公子好游从。别有倾人处，佳丽夜相逢。,1
Ming,平显,谢寄符,百道仙符下武当，电光随绕读书堂。诗魔惧挟文穷遁，酒圣灵驱疟鬼藏。墨汁润分瑶草色，篆文清带榔花香。壁琴自此如神助，长觉风霆响洞房。,5
Song,王仙客,真妃小娘子庙,当日孤贞不可穷，邦人千载仰其功。而今汉上多游女，谁继巍巍烈女风。,3
Qing,丁翼,杨芳灿①小重山,一桁珠帘小绮疏。断肠人未睡、凤衾孤。香笺锦字泪模糊。青奁掩、怕检寄来书。懊恼夜窗虚。沉檀然一瓣、博山炉。尖风料峭袭罗襦。银灯灺、微雨雁飞初。,6
Yuan,周权,僧舍逢故人,空寂禅栖地，跫然偶盍簪。关河千里道，风雨十年心。归鹤投松暝，流萤度竹深。绝怜清夜兴，话旧不成吟。,4
WeiJin,夏侯惠,其二,乃造彼鞠室。,0
Ming,王君荣,留别李翰林月沙二首 其一,三韩千载衍箕畴，军旅犹然俎豆求。礼乐人情非异代，干戈风浪却同舟。传经愧我声名薄，重道多君意气投。梦晓函关解相识，青牛应不负东游。,5
Tang,吕温,喜俭北至送宗礼南行,洞庭舟始泊，桂江帆又开。魂从会处断，愁向笑中来。惝恍看残景，殷勤祝此杯。衡阳刷羽待，成取一行回。,2
Qing,允礼,兴平,棠梨瑟瑟水无波，词客千秋托兴多。汉庙唐陵残照里，路人偏指马嵬坡。,6
NanBei,王融,其二 圣君曲,圣君应昌历，景祚启休期。龙楼神睿道，兔园仁义基。海荡万川集，山崖百草滋。盘苗成萃止，渝韎异来思。清明动离轸，威惠被殊辞。大哉君为后，何羡唐虞时。,1
Qing,王尔烈,石门至西明庵（石门亦名南天门）,仙阙碧萝封，微闻度午钟。帘垂宁辨水，云合不知松。人逐飘飘屐，音听落落筇。谁知凌绝顶，有客不能从。,6
Ming,毛奇龄,其二,暇集黄公署，宵分大禹城。人标清颖志，亭以惜阴名。短烛围纱冷，方塘引溜轻。相逢能痛饮，藉有使君情。,5
Tang,吕从庆,章氏幽居,白屋烟霞内，花期了不愆。邱山情更好，泉石盟须坚。绿树当檐里，红藤倚壁牵。主人閒处立，有客笑扶肩。,2
NanBei,萧子显,树中草（一作萧纲诗）,幸有青袍色，聊因翠幄凋。虽间珊瑚蒂，非是合欢条。,1
Yuan,王奕,题维扬,半生书剑走闽瓯，三十年前欠此游。赤脚有心尊鲁国，白头无力赋扬州。花明靴巷新番市，草暗城隅旧敌楼。桥上更无何逊迹，梅花明月为谁留。,4
Tang,朱放,毗陵留别,别离非一处，此处最伤情。白发将春草，相随日日生。,2
Ming,尹台,雨集少山水部新轩,水部新轩敞，芳樽映雨开。竹枝交乱草，花片渍深苔。檐溜洪梁落，槛峰禹碣来。相将娱夕暝，豪意豁深杯。,5
Qing,王定安,挽郭嵩焘联,投定远笔，乘博望槎，七万里持节归来，依然皓首穷经客；读史迁书，讲濂溪学，十余载闭门高卧，不改精忠报国心。,6
NanBei,萧总,和梁武陵王遥望道馆诗,神境流精阙，仙居紫翠房。今有寻真地，迤逦丽通庄。九柱含虬重，三台饰夜光。金辉碧海桃，玉笈紫书方。拂筵青鸟集，吹萧白凤翔。履归堪是燕，石在讵非羊。烟霞四照蕊，风月五名香。于兹喜临眺，愿得假霓裳。,1
Ming,王讴,偶成,茂林郁如盖，杂花绝欲然。啼猿惊客散，舞鹤到尊前。蕙帐养霞影，竹窗照月妍。时有故梦人，伴兹清夜眠。,5
NanBei,刘遵,度关山,陇树寒色落，塞云朝欲开。谷深鼙易响，路狭幰难回。当知结绶去，非是弃繻来。行人思顾返，道别且徘徊。愿度关山鹤，劳歌立可哀。,1
Yuan,朱希晦,次韵答李适庵,泛渚轻鸥并，啼霜旅雁孤。池幽心自佚，路险意何须。兰茝香堪佩，茅茨细可诛。荣名安足羡，耕钓乃吾徒。,4
Yuan,吴昌龄,感皇恩,怪不着你正是遥授夫妻。你可甚步步相随。更做道秀才每忒上紧。忒着迷。你伴的是琴书度日。怎想着那广寒宫窃药的仙姬。专等待三更后。才斗转。恰星移。,4
Qing,方希孟,三个泉寄伯谦,独山城过尽连峰，八月胡天雪已重。落日大旗惟见隼，西风残角欲惊龙。穹庐长夜宁终舍，幕府清秋亦暂容。三宿迟君悲自饮，葡桃斟尽尚馀醲。,6
NanBei,阴铿,班婕妤怨,柏梁新宠盛，长信昔恩倾。谁谓诗书巧，翻为歌舞轻。花月分窗进，苔草共阶生。接泪衫前满，单瞑梦里惊。可惜逢秋扇，何用合欢名。,1
Yuan,任士林,次韵吾子行新年三首 其一,有道贫方乐，无营坐亦深。新诗知病后，老鬓觉年侵。信有乾坤力，时劳江海心。文园亦消渴，浑愧白头吟。,4
Tang,水神,其七,君不见夜来渡口拥千艘，中载万姓之脂膏。当楼船泛泛于叠浪，恨珠贝又轻于鸿毛。又不见朝来津亭维一舠，中有一士青其袍。赴宰邑之良日，任波吼而风号。是知溺名溺利者，不免为水府之腥臊。,2
Ming,王宠,其二,碧海孕明月，天河倒列星。光从波面涌，清逼酒颜醒。远岸依沙白，长林卷雾青。百年浑得几，行盏莫教停。,5
Qing,丁曰健,其四,大业喧传数省功，关心教育重文翁。挥戈扼要元戎合，射策逢时九月通。桃李阴多依北极，芙蓉生不怨东风。海滨向化同邹鲁，逢吉康强食报丰。,6
Song,王安礼,赠道光法师,闻名非一日，许见便忘年。宴坐得真际，与游无俗缘。杖藜寻古刹，洗钵试幽泉。稍寄钟山约，临风但慨然。,3
Ming,王天性,其四,孟氏才雄时不遇，贾生志大命多违。莫随俗态分荣辱，要向真源究是非。官历崇阶今岂少，碑刊遗爱古来稀。宁阳归去非无味，千仞冈头好振衣。,5
Tang,段义宗,又题,当今积善竞修崇，七宝庄严作梵宫。佛日明时齐舜日，皇风清处接慈风。一乘妙理应难测，万劫良缘岂易穷。共恨尘劳非法侣，掉鞭归去夕阳中。,2
Song,王珏,空明洞,瑶草琪花半已空，洞门寂寂自春风。千秋只鹤无时返，安得蓬莱有路通。,3
Ming,王㒜,其二,草堂不借浣花溪，祇在荆溪溪水湄。地僻境将心共远，山深云与意俱迟。采芝纵有饥堪疗，对竹应无俗可医。我亦平生惬真赏，归来已办买山资。,5
Yuan,释文信,和西湖竹枝词 其一,湖西日脚欲没山，湖东月出牙梳弯。南北两峰船上看，恰似阿侬双髻鬟。,4
Yuan,李思衍,见维扬崔左丞,十里珠帘一半垂，扬州风物最宜诗。平山倚槛欧阳子，明月吹箫杜牧之。吟笔新添梅鼎手，歌楼争觅《竹枝词》。濡毫愿逐奚奴后，描尽春风芍药枝。,4
Tang,僧缘密,其七 辨邪正,罔象谈真旨，都缘未辨明。守他山鬼窟，不免是精灵。,2
Qing,尹拯,戏赠子贞,相逢只可叙暄凉，外面悠悠不足详。京洛数年何所得，可怜颐上白如霜。,6
Song,王奕,题泰山仁安殿壁,大极何年诞帝孙，中居岱岳镇乾坤。三千馀载昭明代，七十二君来至尊。鲁甸齐邱雄地势，秦松汉柏护天门。兵尘不动绵香火，万里车书寿一元。,3
Song,王氏,寄父,西风不入小窗纱，秋气应怜我忆家。极目江南千里恨，依然和泪看黄花。,3
Yuan,僧宗衍,题小画,山色明人眼，江风冷鬓丝。都将身外事，拂石坐移时。,4
Qing,方京,送孟调大侄南还,相对疑梦寐，言别百愁生。孤飞易为感，使我心魂惊。聚散人生常，此别难为情。尔我本一树，相期共枯荣。尔今折枝条，芽肄何时萌。沾润我本怀，老髦愿难行。尔今返吴中，闭门守硁硁。勉哉崇令德，努力以扬名。取法不在远，祖父有遗型。周亲我老矣，垂涕重丁宁。,6
Ming,王称,咏毛女,拂黛逃秦苑，羞蝉入汉年。羽毛滋异药，山谷遇真仙。夜月思金屋，春风漱玉泉。折花寿王母，嬴女解相怜。,5
Tang,王苏苏,和李标①,怪得犬惊鸡乱飞，羸童瘦马老麻衣。阿谁乱引闲人到，留住青蚨热赶归。,2
Ming,王祎,立春日次韵答友人,献岁新开统，初颁凤历春。文章千载事，宇宙百年人。对酒聊同醉，看花要识真。平生二三策，微贱向谁陈。,5
Tang,《南岳魏夫人传》所引诗,其二,紫霞舞玄空，神风无纲领。歘然满八区，祝尔豁虚静。八窗无常朗，有冥亦有炅。洞观三丹田，寂寂生形景。凝神挺相遇，云姿卓铄整。愧无郢石运，盖彼自然颖。勤密摄生道，泄替结灾眚。灵期自有时，携袂乃俱上。,2
Qing,王文治,由北固山循江滨访月波诗屋,萧瑟江干路，新寒上客衣。秋风牧马地，落日钓鱼矶。北固横青霭，西津拥翠微。故人诗屋在，临水叩柴扉。,6
NanBei,沈演之,嘉禾颂,焕炳祯图，昭晰瑞典。运倾方閟，时亨始显。绨状既章，鸟文斯辩。于皇圣辟，承物纪远。明两辰丽，昌辉天衍。（一章）理妙位崇，事神业盛。渊渥德泽，虚寂道政。协化安心，调乐移性。玉衡从体，瑶光得正。巨星垂采，景云立庆。（二章）极仁所被，罔幽不攘。至和所感，靡况弗彰。鸳出丹穴，鹦起西湘。白鹿逾海，素鸟越江。结响穹阴，仪形钟阳。（三章）治人奉天，乃勤乃格。黛耒俶载，高廪已积。嘉禾重樛，甘露流液。擢秀辰畦，扬颖角泽。离穟合豪，荣区荫斥。（四章）盈箱征殷，贯桑表周。今我大宋，灵贶绸缪。帝终撝谦，绎思勿休。躬荐宗庙，温恭率由。降福以城，孝享虔羞。（五章）颁趾推功，登徽睿诏。恩覃隐显，赏延荒徼。河溓海夷，山华岳耀。憬琛琼夐，兼泽委效。日表地外，改服请教。（六章）茂对盛时，绥万屡丰。厌厌归素，秩秩大同。上藏诸用，下知所从。仰式王度，俯歌《南风》。鸿名称首，永保无穷。（七章）,1
WeiJin,湛方生,诗,发鞍踞平陆，秣马青山阿。浊酒炙枯鱼，鼎食何必过。,0
Ming,卜舜年,丹阳道中,裘单侠骨寒，鞭冷马蹄暮。杨柳负西风，扫遍丹阳路。,5
Yuan,沈梦麟,其二,乱后还家如旅泊，愁中贳酒喜人过。每吟栗里停云句，不作南山种豆歌。故宅东风归燕静，孤村夜雨落花多。白头却忆观光日，曾赋神明与馺娑。,4
Ming,王洪,送曾生自燕归吴 其一,天空一雁飞，之子乃言归。驿路逢秋雨，关河对夕晖。楚田菰米熟，吴国蟹螯肥。不似游京洛，缁尘染素衣。,5
Tang,尹鹗,其二,深秋寒夜银河静，月明深院中庭。西窗幽梦等闲成。逡巡觉后，特地恨难平。红烛半条残焰短，依稀暗背银屏。枕前何事最伤情。梧桐叶上，点点露珠零。,2
Qing,丁炜,元日即事次上官三立大廷尉韵,鹓鹭班归彻火城，阳回初啭上林莺。嘶风宝骑联镳出，映日宫貂簇锦行。柏叶共分春昼酌，梅花独结岁寒盟。喜瞻云物新开霁，应念调和属老成。,6
Qing,于光褒,海上谣,秋色沈沈海水碧，长鲸尾碎珊瑚赤。五铢衣薄不胜秋，嫦娥惊落银蟾魄。香索牵铃护琼蕊，玉梅袅袅寒烟里。瑶浆谁肯贮晶盘，雏凤䙰褷飞不起。麟脯红洒桃花盐，兰堂桂烛跋重添。贝阙珠宫宴龙女，修竹寒倚钩湘帘。五岳神图送阿母，海若前驱蛟螭走。好凭青鸟寄相思，绛河迢递空回首。冷云漠漠独自眠，芙蓉花落仙城烟。宝带牵情入幽梦，摇空水绿天风连。,6
Ming,包衡,冯司成开之招同王叔治集拙园分得舒字,露洗秋林静，云窥午阁虚。苍藤萦细路，白鹭点长渠。促调偏宜瑟，幽寻不藉车。元龙湖海眼，此日为君舒。,5
Qing,王承广,奉题常理斋年大兄大人殉节诗二首 其一,玉帐河魁失上游，前军夜半大星投。明知死地无生气，直决长围奋短矛。马革身甘酬壮志，凤毛天与显贻谋。武侯庙貌同千古，野老怀恩哭未休。,6
Ming,史谨,客中寒食,天地一身在，头颅五十过。流年消壮志，旧业寄烟波。春色花边尽，莺声柳外多。无家拜先垄，空有泪成河。,5
NanBei,陆厥,其五,平原十日饮，中散千里游。渤海方淫滞，宜城谁献酬。屏居南山下，临此岁方秋。惜哉时不与，日暮无轻舟。,1
Qing,尹蕙,喝火令 咏镜,整处原临鹊，愁来怕对鸾。一奁照遍小屏山。多少悲欢离合，难讳两眉弯。赏鉴情无隐，消磨骨自坚。何因挂向碧罗天。当作天边，明月十分圆。当作天边明月，长是十分圆。,6
Yuan,王圭,刘有之还京口简梁中砥知宫,为谢诗家尘外人，别来消息断无闻。如何占得三峰住，不寄山中一片云。,4
Tang,白云仙人,其十七 磨罗草,紫花白汁多，大道号磨罗。不但延年寿，伏药匮使多。,2
Ming,王云凤,出顺德府西门之和顺宿福堂村,路绕龙冈迫，云依虎谷频。扬鞭争去蹀，隔水问迷津。听鸟声如故，看山色似新。孤村灯火夜，野老话酸辛。,5
NanBei,吴均,其四 携手曲,艳裔阳之春，携手清洛滨。鸡鸣上林苑，薄暮小平津。长裾藻白日，广袖带芳尘。故交一如此，新知讵忆人。,1
Song,郊庙朝会歌辞,其二 又六变,朝会俨威仪，司常建九旗。舞容分缀兆，文物辨威蕤。运格桃林牧，祥开洛水龟。帝功潜日用，化俗自登熙。,3
Yuan,王士点,其四,余所爱兮湘梅，植之兮堂隈。思夫君兮浙之湖，吟清浅兮句容裁。梅蘖素兮雪飞埃，欲从之兮勿余猜。,4
Qing,允禧,琴歌,秋风缩涩闻蟹行，虚堂脉脉通元冥。夜深雨细枫江鸣，阑珊北斗低玉绳。四座无言香篆凝，拨剌一声空谷惊。乾坤奠定太古情。,6
Song,刁衎,代意,蕙时芳夕九回肠，敛袂东窗待晓光。秦岭树高迷陇塞，楚天云淡隔潇湘。病馀公斡情多咏，秋晚安仁鬓足霜。休道鲛人落珠泪，微波还拟托陈王。,3
NanBei,徐陵,刘生,刘生殊倜傥，任侠遍京华。戚里惊鸣筑，平阳吹怨笳。俗儒排左氏，新室忌汉家。高才被摈压，自古共怜嗟。,1
Qing,王龙光,和百苦吟原韵 其一 飓风,泽国秋高信海风，年年飘忽吐龙宫。风神若解怜忠义，吹尽寒灰历劫中。,6
Tang,于志宁,冬日宴群公于宅各赋一字得杯,陋巷朱轩拥，衡门缇骑来。俱裁七步咏，同倾三雅杯。色动迎春柳，花发犯寒梅。宾筵未半醉，骊歌不用催。,2
Yuan,王冕,次韵答王敬助六首 其一,小隐水南村，喧哗不到门。无言及名利，适意在田园。春雨桑麻长，秋风果蔬繁。生涯有如此，何用觅桃源？,4
NanBei,虞羲,敬赠萧咨议诗,璇源派水，玉树分柯。投殷于宋，佐汉而酂。九畴攸叙，一画载歌。象贤弈叶，衮服逶迤。（一章）自兹以降，朝端国右。鸣玉在腰，纳言加首。有钟有石，无凋无朽。令问令望，如琼如玖。（二章）相门出相，德门有德。弱冠登朝，淑问玄塞。弱冠伊何，有典有则。淑问伊何，自南自北。（三章）五芝秀草，八桂嘉树。五马骋涂，八龙游雾。彼令兄弟，方之有裕。并列大夫，登高而赋。（四章）受言载笔，遂典群流。天禄不校，白兽未仇。申辕风雅，邹郯春秋。彝文不斁，职此之由。（五章）帝念师旅，诏参帷慕。对曰戎车，未之先学。归陈俎豆，拂衣行乐。容止可观，卷舒可度。（六章）千乘之后，好道轼闾。开府之日，有弓有舆。久勤引领，独下辟书。鸣笳启路，托乘后车。（七章）枚叟上书，吴王弗纳。夫君正谏，直道难合。有伐问仁，阳狂不答。乃蒙矢刃，永离噂𠴲。（八章）退食自公，多历年所。思归养素，豫闻斯语。终日下帷，情非待举。如蘧如惠，此出此处。（九章）吾人下走，国士见知。同游宛洛，并泛涟漪。轻萝易动，遂别芳枝。蹈之不足，托此差池。（十章）,1
Song,丁宝臣,和永叔新晴独过东山,芳辰百五前，选胜到林泉。万树绿初染，群花红未然。阴岩犹贮雪，暖谷自生烟。妇汲溪头水，人耕草际田。日中林影直，风静鸟声圆。健令多情甚，寻春最占先。,3
Ming,王祎,濮上怀友人,天末孤云去，城头落日沉。苍黄游子意，寥落古人心。已觉河山异，空惊岁月深。由来桑濮地，千载有馀音。,5
NanBei,周兴嗣,其三,昔别襄城村，同会长安市。谁学莱芜甑，本得王乔履。阶前养素鹤，池中饴赤鲤。一往玉壶上，兼复见箫史。,1
Qing,方士淦,其八,尔岂通黄教，偏将祸福兴。圆身工宛转，捷足任骞腾。爱极称如父，清修或偶僧。关门未许入，砂碛竟何能。,6
Yuan,叶颙,午窗睡起偶吟閒花落砚池小儿汝廉率尔应声曰香絮粘棋局遂足成一律,睡醒碧窗虚，无人松影移。庭空晴昼永，径静夕阳迟。香絮粘棋局，閒花落砚池。时看烟树鸟，飞过白云枝。,4
Tang,王勔,山名,丽景斜中峤，晴华泛晚春。琴声抽楚雪，歌曲下梁尘。倾盖雕炎远，班荆密契新。方承绮筵暮，烟上洛桥津。,2
Tang,吴融,秋兴,微雨过菰苇，野居生早凉。襟期渐萧洒，精爽欲飞扬。鱼买罾头活，酒沽船上香。不缘人不用，始道静胜忙。,2
Ming,左光斗,入塞曲,大漠空高尘不飞，新秋塞上草犹肥。石榴红绽葡萄紫，博望遥驰宛马归。,5
Qing,王灏,百字令 送潜阳金肯公初赴燕台,芳郊草绿，雨霏霏、将近花朝时候。乍暖乍睛寒尚峭，醺作飞琼遍覆。万树冰澌，一帘玉映，忆得人如旧。剡溪夜访。至今韵事还又。猛想昔日梁园，邹枚授简，顷刻千言就。握管如君多逸思、犹伴阶除鹤瘦。强半春光，凄迷烟柳，把韶华催骤。杏花开也，上林沽遍春酒。,6
Qing,王苏,其二,树顶霏微少女风，遥天一抹晓霞浓。行云行雨分朝暮，疑是瑶姬欲跨龙。,6
Tang,僧慧超,逢汉使入蕃略题四韵,君恨西蕃远，馀嗟东路长。道荒宏雪岭，险涧贼途倡。鸟飞惊峭嶷，人去难偏梁。平生不扪泪，今日洒千行。,2
Ming,王阜,早秋寄箬溪故人,海上金风洗残暑，溪边黄叶飘四五。故人教铎天一涯，迢递千峰隔秋渚。昔年胶漆桑梓间，心比白鸥閒更閒。一帆清兴波间月，千里离情海上山。百壶鸡黍春风面，几度莼鲈忆乡县。吟边晚岫叠云屏，醉里寒溪澄素练。常怀太白对清樽，也识希夷望白云。半帘潭影鱼双跃，一枕松阴鹤不群。自惭流落临江曲，寂寞芸轩隔深竹。遥待仙舟海上还，论文共剪西窗烛。,5
Qing,王国栋,挽陈其美联,振臂一呼，打消奸雄皇帝梦；撒手长逝，滋蔓宵小官僚毒。,6
Tang,李百药,奉和初春出游应令,鸣笳出望苑，飞盖下芝田。水光浮落照，霞彩淡轻烟。柳色迎三月，梅花隔二年。日斜归骑动，馀兴满山川。,2
Qing,尹琼华,南歌子 夜坐,清漏莲花静，寒灯荷叶明。小楼罢绣坐含情。可笑小鬟偷睡、倚银屏。,6
Song,无名氏,浮山,紫霄下五里，胜绝有浮山。仄水分苍玉，攲崖积紫斑。土人多不辨，木客讵能攀。欲买渔舟隐，其如身未閒。,3
NanBei,王金珠,上声歌,花色过桃杏，名称重金琼。名歌非下里，含笑作上声。,1
Ming,王龙起,晓起,夜阑远寺钟鸣，渐渐啼鸡有声。起把疏帘半捲，一钩落月西横。,5
Yuan,杜仁杰,宿金线泉,官舍值淫雨，客衣惊早秋。泄云迷灌木，行潦带清流。蛛网翻新霁，蝉声咽暮愁。古今何限事，白首对沧洲。,4
Tang,织锦人,吟①,学织缭绫功未多，乱拈机杼错抛梭。莫教官锦行家见，把此文章笑杀他。,2
Yuan,王士点,其三,余所爱兮秋菊，植之兮堂隩。思夫君兮柴桑，巾漉酒兮杯生馥。菊英黄兮江波缩，欲从之兮不我复。,4
Tang,光温古,句,锦色陈川后，丝雨降桐乡。,2
Ming,王褒,其二,睡起应行药，群畦喜有成。银茄星错落，金薤笔纵横。姜掌香生馔，葱芽寸入羹。南窗时一饱，未数五侯鲭。,5
Ming,王达,初夏题孟叔敬先生隐居,鹤鸣风起竹飕飕，细簟平铺翠欲流。五月浩然亭上坐，一帘凉雨梓花秋。,5
Tang,吴筠,其三十九 郑子真张仲蔚,子真岩石下，仲蔚蓬蒿居。礼聘终不屈，清贫长晏如。心情在耕艺，养寿资玄虚。至乐非外物，道冥欢有馀。,2
Tang,羊士谔,登乐游原寄司封孟郎中卢补阙,爽节时清眺，秋怀怅独过。神皋值宿雨，曲水已增波。白鸟凌风迥，红蕖濯露多。伊川有归思，君子复如何。,2
Yuan,贝琼,题诚道原潇湘八景 其四 江天暮雪,曾云起北渚，万象入鸿濛。散漫飞轻雪，低回逐劲风。思群无牧马，失侣有征鸿。泛泛独垂钓，扁舟黄发翁。,4
Yuan,汪时中,登源越国祖庙,四方骚乱六州安，锦缆云帆去不还。龙剑占星狼鬣静，角弓张月虎牙闲。东行窦使书初献，西向秦庭涕易潸。高冢麒麟碑碣在，唐陵隋寝草斑斑。,4
Tang,王鲁,判部民诉主簿牒①,汝虽打草，吾已惊蛇。,2
Song,王辟疆,留题淡山岩,洞府深沉别有天，石门相贯碧孱颜。凿开混沌千年窍，坼破蓬莱一朵山。日玩嵌空僧不厌，时探幽怪客忘还。若教元子当初到，肯使朝阳播世间。,3
Ming,方应选,箕仲贫复故业,负郭萧然在，何烦更拮据。故宫惟一亩，环堵足三馀。坐拥高人榻，门惊长者车。春风看社燕，依旧到庭除。,5
Ming,王稚登,送陆丈移官海丰丞,官舍有余清，无言政未成。头从湖上白，水在橐中轻。过鲁无鱼食，归吴借马行。簿书期傥暇，一问济南生。,5
NanBei,袁淑,咏寒雪诗,渚幽寒兮石烟聚，日华收兮山气深。边亭哀兮夜燧灭，孙枝振兮空岫吟。鱼戢鳞兮鸟矜翰，虹蛰火兮龙藏金。凌霰交兮高冰合，浮波梗兮悲风流。霜雪滞兮潜天阳，浮澌结兮悲海阴。,1
Tang,皮日休,其八 青棂子,山风熟异果，应是供真仙。味似云腴美，形如玉脑圆。衔来多野鹤，落处半灵泉。必共玄都柰，花开不记年。,2
Qing,方寿,寄三弟妇杨恭人都中,米贵长安居大难，相思愁见月团团。贫无锥地眉常展，旦戒仙郎漏正阑。井臼操持钦德曜，文章声价属都官。谁知粉署含香侣，依旧盐齑十载寒。,6
Qing,王顼龄,喜湖南诸路大捷和学士李容斋前辈韵二首 其一,降旗千片廪君船，妖妇春澄梦泽天。百粤风烟通马援，八公草木走苻坚。帝心自切平吴后，庙算真成下濑先。从此蛮方歌大定，竹筇蒟酱贡年年。,6
Yuan,周权,曙岩上人,岩扉人不到，竹色满僧阑。林雨添经润，窗云入砚寒。夜龛猫占卧，晨钵鹤分餐。客至无馀事，敲冰煮月团。,4
NanBei,鲍照,松柏篇,松柏受命独，历代长不衰。人生浮且脆，鴥若晨风悲。东海迸逝川，西山导落晖。南郊悦籍短，蒿里收永归。谅无畴昔时，百病起尽期。志士惜牛刀，忍勉自疗治。倾家行药事，颠沛去迎医。徒备火石苦，奄至不得辞。龟龄安可获，岱宗限已迫。睿圣不得留，为善何所益。舍此赤县居，就彼黄垆宅。永离九原亲，长与三辰隔。属纩生望尽，阖棺世业埋。事痛存人心，恨结亡者怀。祖葬既云及，圹𡑞亦已开。室族内外哭，亲疏同共哀。外姻远近至，名列通夜台。扶舆出殡宫，低回恋庭室。天地有尽期，我去无还日。居者今已尽，人事从此毕。火歇烟既没，形销声亦灭。鬼神来依我，生人永辞诀。大暮杳悠悠，长夜无时节。郁湮重冥下，烦冤难具说。安寝委沉寞，恋恋念平生。事业有馀结，刊述未及成。资储无担石，儿女皆孩婴。一朝放舍去，万恨缠我情。追忆世上事，束教以自拘。明发靡怡悆，夕归多忧虞。撤闲晨径流，辍宴式酒濡。知今瞑目苦，恨失尔时娱。遥遥远民居，独埋深壤中。墓前人迹灭，冢上草日丰。空床响鸣蜩，高松结悲风。长寐无觉期，谁知逝者穷。生存处交广，连榻舒华茵。已没一何苦，楛哉不容身。昔日平居时，晨夕对六亲。今日掩奈何，一见无谐因。礼席有降杀，三龄速过隙。几筵就收撤，室宇改畴昔。行女游归途，仕子复王役。家世本平常，独有亡者剧。时祀望归来，四节静茔丘。孝子抚坟号，父子知来不。欲还心依恋，欲见绝无由。烦冤荒陇侧，肝心尽崩抽。,1
WeiJin,缪袭,其三 获吕布,获吕布，戮陈宫。芟夷鲸鲵，驱骋群雄。囊括天下运掌中。,0
Qing,方维仪,拟古,八月天高雁南翔，日暮萧条草木黄。与君别后独徬徨，万事寥落悲断肠。依稀河汉星无光，徘徊白露沾衣裳。人生寿考安得常，何为结束怀忧伤。中夜当轩理清商，援琴慷慨不能忘，一心耿耿向空房。,6
Yuan,王恽,题常仁卿运使西觐纪行 其一,九万鹏抟翼，孤忠驾使轺。功名元有数，风雪不知遥。抵北踰鳌极，维南望斗杓。胡生摇健笔，且莫诧东辽。,4
Qing,毛张健,贾客乐,布帆满幅高百尺，知是贾人远行役。贾人生小乐风波，不恋家中好田宅。瞿唐滟滪平地过，此行金钱十倍多。更促前程向江口，淮南米贵今如何？春闺少妇空房宿，听罢乌啼泪盈掬。,6
Ming,方郑作,除夕,除夕愁难破，还家梦愈频。十年江海客，孤馆别离人。残漏听还尽，寒灯坐愈亲。梅花满南国，谁寄一枝春。,5
NanBei,范筠,咏蓍诗,数奇不可偶，性直谁能纡。祯蔡优灵异，祥云降温腴。,1
Tang,王昌龄,其二,开门望长川，薄暮见渔者。借问白头翁，垂纶几年也。,2
Qing,支机,鹧鸪天（见《词综补》、《玉琼集》）,垂柳垂杨满画楼。谁家夫婿拜红侯。水流别恨花飞泪，金铸相思玉琢愁。春渺渺，梦悠悠。自怜临镜怕梳头。天涯芳草知何处，一点灵犀不自由。,6
Qing,王元常,武邑署中偶作舫屋诗以落之,屋也舟耶结此庐，得闲小憩在公余。志存作楫安天下，心拟乘槎入太虚。对雪欲移王子棹，焚香静玩米家书。亭轩小筑聊成趣，浮宅何妨且暂居。,6
Yuan,王仲文,天下乐,今世𥚃谁是长贫久富家杨谢祖云：母亲。您孩儿想来。则不如学个令史倒好。正旦唱：。哎。你个儿也波那。休学这令史咱。读书的功名须奋发。得志呵做高官。不得志呵为措大。带云：你便不及第回来呵。唱：只守着个村学儿也还清贵煞。,4
WeiJin,陶潜,其五,怅恨独策还，崎岖历榛曲。山涧清且浅，遇以濯吾足。漉我新熟酒，只鸡招近局。日入室中闇，荆薪代明烛。欢来苦夕短，已复至天旭。,0
Qing,丁如琦,浪淘沙 春日憩管社山,青嶂拥晴沙。几簇人家。眼前桃李艳于霞。知费天工多少力，酿就繁华。烟水望中赊。绕径桑麻。武陵何必更浮槎。长昼愔愔无个事，看放蜂衙。,6
Yuan,王吉昌,一剪梅,一气升腾宝鼎煎。相交水火，玉路飞铅。不能神定两团圆。隔若云泥，难契重玄。切要澄心剿万缘。自然性命，混合归禅。阳魂变化恣升迁。百日千朝，云步壶天。,4
Yuan,栯堂,其十二,即今休去便休去，何事却求身后名。世乱孙吴谋略展，才高屈贾是非生。沟中断木千年限，海上浮槎万里情。谁识枯禅凉夜月，松根一片石床平。,4
NanBei,王僧令,皇太子释奠会诗,伊昔上德，体极凝贞。敷文翊典，济美基平。三坟爰畅，六顺斯明。玄风流采，邈代飞馨。（一章）洪机泻御，祯符景历。缵承圣辉，盈图蕴册。化协无疆，皇猷匪隔。海裔覃仁，沙方浃泽。（二章）帝图远泰，震储克融。识超玄览，志迈谦冲。弘仁博艺，礼让兼崇。倾衢舞■，溢路歌风。（三章）询谋有徽，克晨嘉奠。礼光瑶俎，乐泛轩县。飨毕祉流，回神曲燕。庆溢欢悰，情稠恩遍。（四章）肃令警辰，祯徽曜节。庆晷逶迤，祥云炤𥺚。瑶旆烟回，金声霄撤。浃宇怀昌，含生载悦。（五章）冲心幽被，奖逯无偏。栖质琼伍，俪服华筵。微蓱托海，毳羽浮天。方陶姬化，永沐姚年。（六章）,1
Ming,叶祯,其二,无奈潇条景物殊，晚来閒步北山隅。忧民自觉身羸瘦，且把层崖作杖扶。,5
Ming,王禹声,又次翠屏投赠韵,四牡马驿度夜郎，独携一剑是鱼肠。持衡好校昆池战，览古还披大酉藏。桃李春阴初韡韡，蒹葭秋色正苍苍。美人更隔潇湘远，怅望南回几雁翔。,5
Yuan,周砥,其二,萼绿花开未，春醪已满缸。不须嗟往事，且复醉幽窗。采笔云千朵，青霄鹤一双。平生江海兴，渐觉片心降。,4
Tang,田敏,郊庙歌辞 周宗庙乐舞辞① 明德舞,惟彼岐阳，德大流光。载造周室，泽及遐荒。于铄圣祖，上帝是皇。乃圣乃神，知微知彰。新庙奕奕，丰年穰穰。取彼血膋，以往蒸尝。黍稷惟馨，笾豆大房。工祝致告，受福无疆。,2
Tang,李嘉祐,送王端赴朝,君承明主意，日日上丹墀。东阁论兵后，南宫草奏期。人稀傍河处，槐暗入关时。独遣吴州客，平陵结梦思。,2
Tang,王硕,松江亭（题拟）,昔年张翰此归休，鲈脍莼羹八月秋。万顷烟波閒极目，一帆风便不回头。洞庭有路通仙室，笠泽无人直下钩。自恨宦名身未了，拂衣东去阿谁留。,2
Ming,尹守衡,挽陈翼所总戎邑人① 其一,六师何日不张皇，一旅能来捍朔方。馘折四千雄虎贲，风传草木尽鹰扬。孤忠岂乏封侯骨，九死宁销烈士肠。汉垒云连成底事，军中独有一陈汤。,5
Tang,李显,立春日游苑迎春,神皋福地三秦邑，玉台金阙九仙家。寒光犹恋甘泉树，淑景偏临建始花。䌽蝶黄莺未歌舞，梅香柳色已矜誇。迎春正启流霞席，暂嘱曦轮勿遽斜。,2
Ming,戈镐,来鹤诗赠周玄初,香案灵文一篆通，翩翩云鹤下天风。初辞蓬岛离珠树，又掠银河过蕊宫。六翮舞随清磬响，九皋唱断碧云空。欲归南岳夫人召，回首仙台夜月中。,5
Yuan,吴善,与张伯雨湖堤暮归,柳丝淡荡雨霏微，隔水遥看羽盖飞。马上仙人强支酒，蹋花何处晚来归。,4
Song,王铚,春近,山色银屏晓，溪梅玉镜春。东风露消息，万物有精神。索漠贫游世，龙钟老迫身。欲浮沧海去，风浪阔无津。,3
Yuan,孟昉,其八 八月,吴姬鬓拥双鸦，玉人梦里归家。风弄虚檐铁马，天高露下，月明丹桂生华。,4
Ming,卜舜年,冬夜垂虹桥,卸马垂虹畔，深宵感慨增。桥明霜正下，江远月初升。吏醉城无柝，僧归塔有灯。王风京路阻，欲咏愧无能。,5
Ming,王凤翎,万竹歌,昔贤所居雅爱竹，一竿两竿浑不俗。今见高人爱更多，百竿千竿犹未足。等閒种得万成林，一望幽森相映绿。满前君子皆虚心，出门岂谓交游独。松梅添此友成三，凤凰依之鸣各六。渭川曾埒万户侯，山阳不换千钟粟。寻芳尤记竹边来，过门不辨为谁屋。绿阴相与久盘桓，疑是淇园与共谷。清风时动声琅琅，恍然万籁宣亭毒。须臾瘦影横江干，此君形象都归目。平安从此报无穷，簇簇龙孙争吐玉。,5
Song,王沂孙,高阳台 纸被,霜楮刳皮，冰花擘茧，满腔絮湿湘帘。抱瓮工夫，何须待吐吴蚕。水香玉色难裁剪，更绣针、茸线休拈。伴梅花，暗卷春风，斗帐孤眠。篝熏鹊锦熊毡。一任粉融脂涴，犹怯痴寒。我睡方浓，笑他欠此清缘。揉来细软烘烘暖，尽何妨、挟纩装绵。酒魂醒，半榻梨云，记坐诗禅。,3
Song,文彦博,夜思,明河秋耿耿，小阁夜愔愔。鲁酒不成醉，洛生唯是吟。簟凉初卷玉，垆暖乍薰金。默坐终无寐，西窗月影沉。,3
Ming,包节,九日宴西宁城楼,九日依边郡，登高倍黯然。山风寒拥叶，城日澹浮烟。菊亦穷荒见，萸应故国偏。何期流窜客，犹接岁时筵。,5
Tang,宋人著作中所载唐五代神仙鬼怪诗,后十三年有人于益州见赵旭形容短小如八九岁小儿模样行歌于市曰,尘缘尽兮仙缘来，清风冷然入我怀。青童仙君事已谐，洞明山上瑞云埋。九月九日黄花开，仙人招我上天阶，凌空双鹤何快哉。,2
Yuan,方行,读列女传赋巴陵韩氏女,从容就死更题诗，才德兼全两不遗。恨骨已归江海葬，芳名长共古今垂。节高蔡琰胡笳曲，义重班姬述祖词。再拜魏公忠献后，有孙端可正民彝。,4
Qing,王韵梅,眼儿媚,月斜楼角去迟迟。香满锁南枝。替花寥落，因春消瘦，也忒情痴。吟魂锁尽无人觉，长自独愁思。此情唯有，绿杨眼见，红烛心知。,6
Qing,王奂曾,其二,嫩绿初生树斩新，滩头春涨正粼粼。一群白鹭谁惊起，有个残阳唤渡人。,6
NanBei,王僧孺,鼓瑟曲有所思,夜风吹熠耀，朝光照昔邪。几销蘼芜叶，空落蒲桃花。不堪长织素，谁能独浣纱。光阴复何极，望促反成赊。知君自荡子，奈妾亦倡家。,1
Ming,方献夫,偕丹山兄本诚勿欺弘之浩卿诸友游大桥坑,爱石侵苔坐，寻源夹涧行。水流如得意，花好不知名。采药供晨饭，捞鱼作午羹。何须沧海上，更欲问蓬瀛。,5
Yuan,林清,八音诗,金紫何曾一挂怀，石田茅屋自天开。丝竿钓月江头住，竹杖挑云岭上来。匏实晓收栽药圃，土花春长读书台。革除一点浮云虑，木笔题诗酒数杯。,4
Song,毛幵,题闯山亭,捲帘新雨霁，伏槛孤云没。心赏信无同，佳人眇天末。,3
Yuan,朱模,六安山中,五十蹉跎六十翁，暂抛笔砚领兵戎。临边收尽逃亡卒，马上能开一石弓。,4
Ming,方应选,赠初文学景范,意气谁倾盖，风尘尔不群。摊书长爱日，洒笔欲生云。负郭披朝爽，临流弄夕曛。独怜河畔柳，尊酒片时分。,5
Song,包荣父,西江月 寿游侍郎 某恭审某官瑞纪门弧，辉增从橐。适逢八秩，共庆千秋。挂神虎之冠，未酬雅志；叶非熊之卜，会有好音。某受知最深，赞喜尤剧。康宁富寿，公其五福之具全；倬耆期颐，我则一忱而有祷。谩寄西江月调，以寿似山仙人。偿蒙薰慈，特赐,雅意浯亭宽碧，何心禁路宽华。芝兰玉树侍臣家。一段洛滨图画。庆事两年亲见，今年福寿堪夸。更从头上人添些。却是八千岁也。,3
Qing,王允持,生查子,欢携碧玉箫，妾按黄金缕。宴罢小楼空，一枕吹残雨。别路指西江，沉沉鸣津鼓。愁绝倚栏人，凉月生秋浦。,6
Yuan,王逢,忆旧游三首 其一,醉酒高阳里，题诗左氏庄。碧云垂草带，红旭散花房。流水循除活，飞丝拂鬓长。座中谁潦倒，遗却紫香囊。,4
Yuan,孔文卿,那吒令,恁寻思试想。向杀场战场。恁寻思试想。俺安邦定邦。恁寻思试想。立朝纲纪纲。我不合扶持的帝业兴。我不合保护的山河壮。我不合整顿的地老天荒。,4
Yuan,方樗,呈吴学士新第落成,一山遥接袅溪水，甲第宏开相府居。燕贺亲朋来落落，翚飞夏屋见渠渠。紫宸清禁功难泯，绿野春林兴有馀。轮奂敢陈张老颂，梁间更看有悬车。,4
Ming,尹斗寿,次聚远亭韵,腊前初见雪，醉后急登楼。山不分樵径，溪难进钓舟。骑驴谁得意，忧麦更占秋。半日吟诗苦，浑忘在海陬。,5
Tang,于德晦,歙郡有黄山楼北瞰黄山山势中拆若巨门状因题一绝,黟峰翠色自天流，直下青冥豁素秋。閒倚朱栏频北望，只宜名作巨门楼。,2
Tang,朱千乘,送日本国三藏空海上人朝宗我唐兼贡方物而归海东诗,古貌宛休公，谈真说苦空。应传六祖后，远化岛夷中。去岁朝秦阙，今春赴海东。威仪易旧体，文字冠儒宗。留学幽微旨，云关护法崇。凌波无际碍，振锡路何穷。水宿鸣金磬，云行侍玉童。承恩见明主，偏沐僧家风。,2
Ming,史鉴,送母舅朱渔隐,十年才一见，离合动悲伤。授璧投河水，驱车送渭阳。青山明夕照，黄菊款秋光。莫惜频来过，慈亲鬓已霜。,5
Yuan,王懋德,嘉鱼县,堪羡嘉鱼邑，江山如画图。俗淳民讼简，地僻使星稀。僧寺临清濑，人家住翠微。市桥通远浦，时见一帆归。,4
Qing,于右任,游尚父湖,尚父湖波荡夕阳，征诛渔钓两难忘。穷羞白发为文士，老羡黄泉作国殇。落叶层层迷去路，横舟缓缓适何方。桂枝如雪枫如血，猛忆关西旧战场。,6
Yuan,吴师道,其二,怒雹时闻落，惊雷夜转多。摧花亦太甚，裂树欲如何。幸不关调燮，犹应废啸歌。明朝好风日，一舸弄春波。,4
Yuan,李材,游山寺,行行行复止，行到白云间。见客意不俗，逢僧心便閒。细泉分别涧，小径入他山。拟借禅房榻，追游信宿还。,4
NanBei,庾信,道士步虚词十首 其一,浑成空教立，元始正图开。赤玉灵文下，朱陵真气来。中天九龙馆，倒景八风台。云度弦歌响，星移空殿回。青衣上少室，童子向蓬莱。逍遥闻四会，倏忽度三灾。,1
Qing,方鹤斋,其五,丝管嗷嗷太息声，愁云漠漠锦官城。忍饥执戟嘲臣朔，抱火厝薪哭贾生。纾难惟凭三等户，食毛先责九年耕。司勋梦入扬州路，散尽腰缠鹤背轻。,6
Qing,孔昭蕙,中秋玩月,今夜团圞月，清光万里同。恐添慈母思，不敢说山东。,6
Song,王安石,露坐,露坐看沟月，飘然风度荷。珠跳散作点，金涌合成波。老失芳岁易，静知良夜多。陵秋久不寐，吾乐岂弦歌。,3
Ming,王崇简,其三,渔阳秋色照桑乾，日暮沙飞雁度难。御苑金茎迷细草，上方银汉挂阑干。西风欲诉明妃怨，千载空歌易水寒。怅望高天成太息，数声清角月中残。,5
Tang,丘光庭,补茅鸱（并序，解。茅鸱四章章八句。） 其一,茅鸱茅鸱，无搏鷅鹠。汝食汝饱，莫我为休。愿弹去汝，来彼鸤鸠。来彼鸤鸠，食子其周。,2
Song,王景,奉和九月九日登慈恩寺浮图应制,玉辇移中禁，珠梯览四禅。重阶清汉接，飞窦紫霄悬。缀叶披天藻，吹花散御筵。无因銮跸暇，俱舞鹤林前。,3
Ming,王弼,封御史强公挽词,八十年来酒与诗，倏然林下谢清时。江山满目藏舟改，岁月无情吊鹤知。人世空馀新涕泪，宾筵无复旧威仪。束刍空谷怀贤意，千里应惭絮酒迟。,5
Song,王周,自和,一片残阳景，朦胧淡月中。兰芽纡嫩紫，梨颊抹生红。琴阮资清格，冠簪养素风。烟霄半知足，吏隐少相同。,3
Qing,王代功,挽张之洞联,弥留念两宫，真宰上愬天应泣；不整遗一老，帷幄未改神惨伤。,6
Tang,江为,赠天台僧,白发经年复白眉，斋身多病已无机。曾来越客留诗板，旧识蕃人送衲衣。岩窦夜禅云树湿，石桥秋望海山微。结庵更拟寻华顶，晚岁应容叩竹扉。,2
Song,王汾,诗一首,暂到灵岩顷刻间，篮舆还促度前山。我今吏役羞前辈，胜地逢僧不得闲。,3
Tang,王孝廉,出云州书情寄两敕使,南风海路连归思，北雁长天引旅情。赖有锵锵双凤伴，莫愁多日住边亭。,2
Yuan,贝琼,壬寅夏五月廿四日对雨,出门仍苦雨，岂复辨朝曛。白日不照地，青山都入云。江沤元自湿，杜宇岂堪闻。喜有张公子，相过共校文。,4
Yuan,周暾,送李中父使征东,九重颁历赐高丽，中瑞承恩建使旗。宇宙久行尧日月，山河又睹汉威仪。遥天雪霁扶桑国，大地春生鸭绿池。弩矢前驱誇自昔，况君䌽服拜亲慈。,4
WeiJin,左思,其二,郁郁涧底松，离离山上苗。以彼径寸茎，荫此百尺条。世胄蹑高位，英俊沈下僚。地势使之然，由来非一朝。金张藉旧业，七叶珥汉貂。冯公岂不伟，白首不见招。,0
NanBei,王融,其八,亭亭宵月流，朏朏晨霜结。川上不徘徊，条间亟渝灭。灵知湛常然，符应有盈缺。感运复来仪，且厌人间世。,1
NanBei,刘删,咏青草,雨沐三春叶，风传十步香。映袍怜色重，临书喜带长。,1
NanBei,萧纪,同萧长史看妓①,燕姬奏妙舞，郑女发清歌。回羞出曼脸，送态入嚬蛾。宁殊值行雨，讵减见凌波。想君愁日暮，应羡鲁阳戈。,1
Yuan,牧常晁,临江仙,学道要明心地印，更须阴阳同行。不能及物只为身。小乘无智慧，大道几时成。一种贡高誇自会，妄言眩惑人情。只图博取利和名。不思生死苦，万劫路冥冥。,4
Tang,叶元良,御制段太尉碑,多难全高节，时清轸圣君。园茔标石篆，雨露降天文。义激忠贞没，词伤兰蕙焚。国人皆堕泪，王府已铭勋。揭出临新陌，长留对古坟。睿情幽感处，应使九泉闻。,2
Tang,牛僧孺,汉文帝母薄太后庙赋诗,香风引上大罗天，月地花宫拜洞仙。具道人间惆怅事，不知今夕是何年。,2
Ming,释力金,其二,蚕事方告成，鸣蜩有新声。插秧雨初遍，治草日不停。杂坐高树阴，解衣午风清。作劳时自逸，孰谓非常情。,5
Tang,天然,又颂,丹霞有一宝，藏之岁月久。从来人不识，余自独防守。山河无隔碍，光明处处透。体寂常湛然，莹澈无尘垢。世间采取人，颠狂逐路走。余则为渠说，抚掌笑破口。忽遇解空人，放旷在林薮。相逢不擎出，举意便知有。,2
Tang,江为,临刑诗①,街鼓侵人急，西倾日欲斜。黄泉无旅店，今夜宿谁家。,2
Yuan,别都尔丹,浮云寺,麦云芟尽草青青，白叟黄童喜送迎。海宇有生皆乐怿，遐荒无地不升平。水明山秀闻莺语，云淡风轻信马行。山下高人留客醉，旋挑竹笋煮鱼羹。,4
Qing,毛媞,如梦令 春冷,耐过一番春冷。闪杀数枝花影。日日懒朝妆，闲却银床金井。烟凝。烟凝。柳外睡莺初醒。,6
Yuan,察罕布哈,千佛崖,丹崖琢就玉桓楹，何代人为佛写生。剩喜可瞻还可仰，不惟堪画又堪行。山头树色连云碧，栈下江波彻底清。若使般输来至此，尽教工巧莫能更。,4
Song,僧子兰,赠行脚僧,世界曾行遍，全无行可修。炎凉三衲共，生死一身休。片断云随体，稀疏雪满头。此门无所著，不肯暂淹留。,3
Song,襄阳妓,送武补阙,弄珠滩上欲销魂，独把离怀寄酒尊。无限烟花不留意，忍教芳草怨王孙。,3
Tang,□钊,沙门崇惠登刀梯歌,百尺凌空倚剑梯，千峰回拔接天霓。鏖炉霜明鸟道斋，龙泉金镮生虹蜺。刀为树，剑作山，应真飞锡游其间。一步一登，挥手攀毛，七星灿烂光斑斑。干将剑刃两离披，碧光焰，上人履之不为崄。镆铘刀，铦锋锐锷可吹毛，如今蹈之不足劳。白若雪，青如冰，龟甲鱼鳞几百层，四部睹之，战战兢兢，万仞峰头见一僧。宾铁文，青蛇色，茜■峥嵘寒岌嶷。不伤不损难可测，方是大悲解脱力。自古武臣矜剑术，舞之投之皆不失。视之胆摄身慄慄，谁道挥戈移白日？李广旧传百战功，何如今日见神通？紫衣襜襜飞入空，出没纵横蹈刃兮，蹈刃兮光翡翠，黯黯精光和能利。,2
Tang,王建,醉后忆山中故人（一作故人山中）,花开草复秋，云水自悠悠。因醉暂无事，在山难免愁。遇晴须看月，斗健且登楼。暗想山中伴，如今尽白头。,2
NanBei,顾野王,陇头水,陇底望秦川，迢递隔风烟。肃条落野树，幽咽响流泉。瀚海波难息，交河冰未坚。宁知盖山水，逐节赴危弦。,1
Ming,王湛,限门飞雪,巨鳌劈开混沌石，万古幽关隔南北。太阳六月飞雪寒，蛟螭夜舞波涛泣。黑光荡荡云皤皤，恶鬼典守不敢呵。我当骑龙夺门去，天瓢满注苏民痾。,5
Tang,朱协,句,好是晚来香雨里，担簦亲送绮罗人。,2
WeiJin,牵秀,祖孙楚诗,受兹明命，作守西疆。,0
Tang,皮光业,句,烧平樵路出，潮落海山高。行人折柳和轻絮，飞燕衔泥带落花。,2
Song,王随,其二,桑斧刊春色，渔歌唱夕阳。,3
WeiJin,孙绰,其二 商丘子,商丘卓荦，执策吹竽。渴饮寒泉，饥食菖蒲。所牧何物，殆非真猪。傥逢风云，为我龙摅。,0
Ming,王称,塞上曲 其一,飞雪迥千里，春来草不生。晓辞骠骑幕，夜薄左贤营。性命酬恩宠，心魂恋苦旌。谁知麟阁上，青简贮芳名。,5
Ming,叶小鸾,将授戒再呈泐师,弱水安能制毒龙，竿头一转拜师功。从今别却芙容主，承侍猊座沐下风。,5
WeiJin,石崇,答枣腆诗,言念将别，睹物伤情。赠尔话言，要在遗名。惟此遗名，可以全生。,0
Qing,方浚师,示从侄臻荫,吾家盛甲第，河库为权舆。厥后二十科，榜上姓名书。祖德培植远，岁月几盈虚。记汝赴京国，岁在丁巳初。淮北纷干戈，烽火遍里闾。田园尽荒芜，尔我蚁虱如。我抱风木痛，衔血哀皋鱼。长途尔为伴，谋失系我疏。说饼杂豆麦，充肠多芋渠。马氏蓬门中，嚄嚄声无猪。室罄如悬磬，镜暗空藏蜍。何以驱忧患，㰂酒浮春蛆。南北苦流离，六载三移居。赋性赖坚忍，讵谓豁达欤。艰难奉慈母，家无儋石储。劳劳齑盐问，可怜灰烬余。天恩亦云厚，槃带匪思且。期汝嘉禾植，恶彼莠草锄。望汝奋骐骥，驽材嗤蹇驴。善米与性禾，丰稔验经畬。篝镫照缥缃，明月来庭除。而翁咏子衿，风尘羁客裾。五十尚勤学，乡曲流名誉。丰城跃剑气，光射牛斗墟。行见甲坼萌，春雷惊发舒。高曾贸矩矱，箕裘宜勉诸。雕鹗出秋尘，直上毋踌躇。,6
Song,九泉前贤,句,四门九井虽依旧，二虎双鸡已不来。,3
WeiJin,曹嘉,赠石崇诗,文武应时用，兼才在明哲。嗟嗟我石生，为国之俊杰。入侍于皇闼，出则登九列。威检肃青徐，风发宣吴裔。畴昔谬同位，情至过鲁卫。分离逾十载，思远心增结。愿子鉴斯诚，寒暑不逾契。,0
Song,王操,句 其一,马摇金勒嘶村墅，人抢花毬落野田。,3
Song,王琪,答永叔问（《宋文鉴》下有客字）,班班疏雨寒无定，皎皎圆蟾望欲阑。应在浮云尽深处，更凭丝竹一催看。,3
Ming,王玉峰,玉芙蓉,玉楼春正饶。玳瑁筵开早。遇良朋美景。敢辞倾倒李兄好花。。试看今日黄和紫。不数当年魏与姚。,5
Yuan,安轴,题寒松亭,四仙曾会此，客似孟尝门。珠履云无迹，苍官火不存。寻真思翠密，怀古立黄昏。惟有煎茶井，依然在石根。,4
Song,王右丞,百合,少陵晚崎岖，托命在黄独。天随自寂寞，疗饥惟杞菊。古来沦放人，馀馨被草木。我客汉东城，邻曲见未熟。不应恼鹅鸭，更忍累口腹。过从首三张，伯仲肩二陆。赪肤分子姜，云茁馈萌竹。冥搜到百合，真使当重肉。软温甚蹲鸱，莹净岂鸿鹄。食之傥有助，盖昔先所服。诗肠贮微润，茗碗争馀馥。果堪止泪无，欲从望乡目。,3
Song,方泽,诗一首,大帝仙乡列圣曹，蓬山分命镇波涛。瑶台影蘸天心冷，贝阙光浮海面高。五色灵霜浮玉籁，九清明月射金鳌。东方曼倩曾来此，偷折林中数颗桃。,3
NanBei,阳缙,照帙秋萤诗,秋窗馀照尽，入暗早萤来。忽聚还同色，恒然讵落灰。飞影黄金散，依帷缥帙开。含明终不息，夜月空徘徊。,1
Tang,王孝廉,和坂领客对月思乡之作,寂寂朱明夜，团团白月轮。几山明影彻，万象水天新。弃妾看生怅，羁情对动神。谁云千里隔，能照两乡人。,2
Qing,毛媞,秋夜,漏永银河影渐低，楼头明月又沈西。五更展转不成寐，四壁虫声几样啼。,6
Yuan,周谷宾,房山画竹,房山云涌砚坳宽，铁火冰瓯涤笔寒。海上仙人应拔宅，却飞林影落诗坛。,4
Song,王耕,梦中作,楼上虚怀待月时，写景应难不赋诗。一天列宿坐中见，万里青天云外归。,3
Yuan,孟芾,偶书,锦衣公子马如龙，射雁归来半醉中。过尽好春浑不管，扬鞭閒弄柳花风。,4
Qing,于右任,题民元照片,不信青春唤不回，不容青史尽成灰。低回海上成功宴，万里江山酒一杯。,6
Tang,王涯,献寿辞,宫殿参差列九重，祥云瑞气捧阶浓。微臣欲献唐尧寿，遥指南山对衮龙。,2
Tang,克符道者,五祖东山月,东山分祖印，空际月成轮。碧眼风光翠，黄梅树色春。九枝添瑞鹤，一叶拂祥麟。别得金仙记，曹豁第五人。,2
Ming,王家彦,丁酉榜后游龙井遣怀,不作世人愁，来寻胜地游。虎驯溪有路，龙化石成湫。列岫偏当户，流泉欲上楼。悠然起遐思，何问水东头。,5
Ming,戈镐,桐孙曲,昆山玉轸苍梧云，胶弦漆水生古春。垂杨飞丝小莺舞，海上桃花响红雨。仙人鸾尾扫寒空，环佩行烟度湘浦。惊猿坠石秋云裂，铁网珊瑚碎明月。临邛病客看文君，鬓影星星半成雪。,5
Song,文天祥,饯新班弟,送君天上去，当户理瑶琴。万里白鸥远，千山黄叶深。江空行路影，日暮倚门心。若见西湖雪，霸桥人正吟。,3
Ming,毛晋,虞山绝顶茶,从来尘外物，每向静中生。味胜真堪惜，风高莫敢名。睡魔偏合破，羽翼自然成。七碗香盈颊，应知减酒情。,5
Yuan,李冶,鹧鸪天,太一沧波下酒星。露醽秘诀出仙扃。情知天上莲花白，压尽人间竹叶青。迷晚色，散秋馨。兵厨晓溜玉泠泠。楚江云锦三千顷，笑杀灵均话独醒。,4
Yuan,李序,都门道,清晨出南陌，平旦下城闉。东风微淡荡，草木一何新。郁郁游子情，祁祁女如云。翩翩桃花马，辘辘翠车轮。娟娟珠帘下，袅袅看行人。回眸不相见，摇动陌上春。岂不频见之，匪我所思存。所思在远道，感激意重陈。愿为双飞燕，南北长与亲。云霞不相隔，飞越复经秦。,4
Yuan,吴当,极高明亭,凭虚连白水，望远俯青山。结屋烟尘表，吟诗松竹间。落花缘客扫，飞鸟共云还。肯着蒲团坐，从君尽日閒。,4
Yuan,李文蔚,归塞北,天那您不肯道是相赍发。专与俺这穷汉做冤家。这雪呵他如柳絮不添我身上絮。似梨花却变做了眼前花。则我这拄杖冻难拿。,4
Song,王絪,江楼 其一,太史常挥醉笔，题诗遍满江楼。胜事尽随流水，白蘋依旧沧洲。,3
Yuan,贝琼,其三 葛洪井①,洗药源头路，通人有石门。水涵青壁静，云与紫崖奔。鼓翼朝飞鸟，连肱夜饮猿。仙翁今不见，濯足弄潺湲。,4
Song,王回,事君赋,北面以受命兮，命同而功则异。矢中心而自赞兮，非有道曷明其所为？盖图国之在人兮，我得之故为贵。若货利之不敢爱兮，奉君欲之所便。役股肱而忘死兮，济君难于已然。岂不输忠而塞报兮，柰何犹憾于天！倬我图而孔臧兮，志常足而名全。阅万物之至众兮，孰一人之至寡。呼同德以佐佑兮，赖先权于取舍。张有司而赋政兮，寄聪明于夙夜。傥虚其人而瘝厥官兮，虽有食而谁暇？汇以进夫贤能兮，罄岩泽而无留。但见朝大夫士兮，暨四方之守侯。咸显任其所知兮，迓交泰之时休。君无为而垂拱兮，我亦退食而优游。昔重华之弼唐兮，拔岳牧与禹稷。文命蹑其近武兮，晤皋陶而谟九德。挚虺夹以相汤兮，美遂良而举直。文公作周衡兮，尚勤训于三宅。其诚可荐于天地兮，况我民之驯格。君臣享其淑问兮，诒万世之矜式。亚斯之不敢缓兮，亦何世而无人。随小大以成功兮，但挟霸而未纯。谅要道之自然兮，如岁运于阳春。迷咫步以它之兮，固治乱之所分。臧仲之蔽展禽兮，坐挂讥于窃位。公孙托摈于仲舒兮，众交诋其疾忌。夫岂不念于善传兮，反贪巧而速累。曾莫望于货之徒兮，犹可以逃罪。彼匠者之构厦兮，操斧墨而自能。使楩楠老于深林兮，斧墨具而焉程？惟得人而事君兮，乃受命而有成，感先儒之话言兮，聊颂箴而一明。,3
NanBei,萧子云,其二 商引,君臣数九。发凉风。三弦夷则。白藏通。克谐候管。和六同。,1
Yuan,危素,酬答叶国宾游演法观,聱牙细路洞门寒，松柏萧森太乙坛。厓坼倒流千岁乳，井空深蓄九还丹。温泉触石阴云起，白露凋林古木攒。我爱登临发高兴，赓歌自写寄君看。,4
Ming,叶宪祖,北端正好,蕊珠圆。琼花润。香馥郁。蕊珠圆。光的溜。琼花润俺本是。天谪降玉府仙真。劣尘凡谁相亲。入玄门则盼西池近。,5
Tang,于鹄,出塞（一本有曲字） 其一,葱岭秋尘起，全军取月支。山川引行阵，蕃汉列旌旗。转战疲兵少，孤城外救迟。边人逢圣代，不见偃戈时。,2
Tang,僧皎然,送卢仲舒移家海陵,世故多离散，东西不可嗟。小秦非本国，楚塞复移家。海岛无邻里，盐居少物华。山中吟夜月，相送在天涯。,2
NanBei,褚士达,徐铁臼怨歌,桃李花。严霜落奈何。桃李子。严霜早落已。,1
Song,尤袤,己亥元日,玉历均调岁启端，东风又逐斗杓还。萧条门巷经过少，老病腰支拜起难。白发但能欺槁项，青春不解驻朱颜。馀龄有几仍多幸，占得山林一味閒。,3
Ming,王士骐,上元夜帝御龙舟观鳌山恭述,紫禁鳌山结翠斿，升平故事雅宜修。春回九陌风仍暖，月出千门雾乍收。烟火楼台疑化国，高明世界正宸游。何人不傍宫墙听，天乐泠泠在御舟。,5
Tang,僧子兰,襄阳曲,为忆南游人，移家大堤住。千帆万帆来，尽过门前去。,2
Tang,公孙杲,五言赠诸法师,驾鹤排朱雾，乘鸾入紫烟。凌晨味潭菊，薄暮玩峰莲。玉叶低梁下，金飗引窗前。啸傲云霞际，留情鳞羽年。,2
Tang,李白,沙丘城下寄杜甫,我来竟何事，高卧沙丘城。城边有古树，日夕连秋声。鲁酒不可醉，齐歌空复情。思君若汶水，浩荡寄南征。,2
Yuan,王仲文,正宫端正好,只我那腹中愁。心头闷。也何如大限临身。带云：便好做大限临身呵。唱：合着双眼都不问。今日个这愁闷何时尽。,4
Qing,王士禄,赋得丹凤城南秋夜长,丹凤城南秋夜长，关河寒近落微霜。不须锦字论长恨，自有清砧教断肠。破衲沙头鸿欲去，拂云堆上草初黄。伤心却羡城边月，犹照深闺玳瑁梁。,6
Qing,方根机,颍上王晋斋先生与榖男书感赋,西来万马尽腾骧，剩有鞲鹰侧目望。再见吴公求贾谊，空教子固契欧阳。斯文意气云垂海，老我心情雪沃汤。为问桐川家学在，可能下笔补遗亡。,6
Qing,王贞仪,其二,看花作画亦精神，传得双钩楚泽春。燕尾鱼魫差后乘，光风霁月认前身。交从至淡方称契，品到无瑕始见真。裁我瑶笺惭报语，不教青眼误埃尘。,6
Song,王翰,游灵山,海气漫漫暗越城，禅房寂寂慰高情。秋深岩户留云影，夜半山风作雨声。释子不眠供茗碗，幽人无语对棋枰。马蹄明日知何处，赢得灵山识姓名。,3
Tang,李适,人日宴大明宫恩赐䌽缕人胜应制,朱城待凤韶年至，碧殿疏龙淑气来。宝帐金屏人已帖，图花学鸟胜初裁。林香近接宜春苑，山翠遥添献寿杯。向夕凭高风景丽，天文垂耀象昭回。,2
Qing,毛俊臣,挽曾国藩联,功德在人间，实至名归，相业千秋怀太傅；英灵返天上，山颓木坏，心香一瓣吊乡贤。,6
Yuan,朱思本,水龙吟 送闵道录醮玉隆竣事归东湖,几年南北声名，有纯孝子骞苗裔。逃儒自爱，翛闲天赋，神仙标致。归隐东湖，醉游南浦，满襟清气。想当时、宦海风波浩荡，从前错，如今是。追念父师恩重，恨年华、暗随流水。锦帷夜醮，黄坛春静，绿章封事。香雾空蒙，步虚嘹亮，孝通天地。玉皇优诏答功勤，寿甲子，三千岁。,4
Yuan,何失,其三,花市东边柳市西，矮堂一笑百金挥。如今踪迹无寻处，谷雨绵山燕子飞。,4
Yuan,王磐,其二,半空风雨山头树，十顷玻瓈水底天。孤客南来无著处，相宜只有百门泉。,4
Yuan,僧行端,题飞鸣宿食雁图,年去年来无定年，中郎何处有书传。影横蓟北月连塞，声断衡阳霜满天。雨暗荻花愁晚渚，露香菰米落秋田。平生千里与万里，尘世网罗空自缠。,4
Song,尤袤,其二,立马黄昏绕曲池，几回踏雪问南枝。不应春到花犹未，定恐寒侵力不支。陇上已惊传信晚，樽前只想弄妆迟。临风不语空归去，独立无憀自咏诗。,3
Ming,叶梦熊,行边 其一,夜宿山营秋露寒，微微边月角声残。五更报道擒生去，起拂霜刀据紫鞍。,5
Yuan,吴嵩,西斋,西斋客巳散，今日我得閒。细细花上雨，萧萧雨中山。两鸟从何来，对立鸣关关。微生共节序，此意相往还。夜来曾剧饮，东风吹醉颜。忽见一花落，起坐为长叹。人生快心事，故在偶然间。,4
Song,尹洙,其二 西师,主用西师，岷梁弗宾。匪曰负固，实交晋人。予训予誓，合我将臣。正厥有罪，无庸伤民。（一章）矫矫虎士，载摧其壁。于嗟孟侯，亦果其策。迎师而降，靡抗锋镝。岂独身谋，完是宗国。（二章）蜀都既平，将臣失律。此众悍骄，彼民危慄。当涂叫呶，合万为一。匪怀则威，帝心是恤。（三章）帝曰将臣，予嘉乃庸。废命毒民，尔弗有终。邦典用疑，惟罪惟功。靡殛而削，协于厥中。（四章）帝曰孟侯，受封于楚。淑旂雕戈，备物异数。俾尔族姻，及乃文武。服在王庭，靡不有序。（五章）蜀民呼歌，天子威灵。保我者封，暴我者刑。匪功是私，匪弱是陵。天子惠民，畴敢不承。（六章）,3
Yuan,僧大䜣,其二 东窗看山,微茫翠浪泻青瑶，木末斜分鸟道遥。云敛江亭初过雨，月明津树欲生潮。崖根橘柚知谁种？涧曲茅茨许共樵。不羡东山携妓看，堆盘鲙玉映红绡。,4
Qing,王熙,紫竹院,紫竹禅关迥，虚亭老树前。槛低花影静，林密鸟声传。钟梵闲清昼，池塘遍野泉。夕阳楼影下，归骑破春烟。,6
Qing,卞乃钰,其二,西郊建院仰前贤，秀读诗书朴种田。课士劝农频税驾，棠阴深处憩花鞯。,6
Ming,王叔承,其三,礼乐重开气象新，可堪词客转思莼。先王信有神明策，此日能无老大臣。水溢河渠劳饷馈，兵荒陇亩泣烟尘。安危早慰苍生望，万顷芦花卧钓纶。,5
Yuan,李士瞻,题刘中守小景,雨后看山更爱山，结茅临水阅人寰。交谈终日频伤往，留客烹泉不许还。凉月满空邀鹤住，绿阴绕舍听猿閒。道人又有休官意，每忆秋风放白鹇。,4
Qing,方浚师,至韶州忆途中所见山水甚奇漫赋一诗,葡萄绿酿春江潮，烟波浩渺山周遭。峰峦无数列篷底，卧看船与山争高。长河太华在何许，足所未蹈心空劳。眼前好景莫虚过，不吟毋乃山灵嘲。千变万化各有致，丹青妙手终难描。鹰起鹘落连复断，虚蹲狮伏雄而豪。天门詄荡悬日月，石友拱揖陈冠袍。自从入峡至中宿，置身福地真逍遥。琵琶形势实险要，芙蓉颜色疑镌雕。归猿尚留古洞邃，杀鸡殊觉荒坑遥。洭斟涟湟界南北，九疑直上偏岧峣。参天竹树碧阴合，沁人心目红尘消。嵌空玲珑台槛巧，观音岩下滩声骄。龙头猪婆间鳖背，旺水册里还高桥。曹溪法乳贯白土，孟洲筑坝通黄茅。呼童且觅蒙里李，得仙那乞绥山桃。天遣吾侪富游迹，十年不调奚牢骚。兹行真足夸同僚，买鱼沽酒停双桡。微醺倚枕梦鹿蕉，塔铃惊醒来南皋。,6
Ming,王磐,寄陈光哲,煮雪炉边夜坐痴，踏青驴上晓行迟。不知多少相思味，换得春来两鬓丝。,5
Qing,王定抡,云山阁联,晴空顿觉纷华隔；山色常疑烟雨多。,6
WeiJin,曹丕,代刘勋妻王氏杂诗,翩翩床前帐，张以蔽光辉。昔将尔同去，今将尔同归。缄藏箧笥里，当复何时披。,0
WeiJin,陆凯,吴先贤传赞 其一 扬州别驾从事戴矫,猗猗茂才，执节云停。志励秋霜，冰洁玉清。,0
WeiJin,江回,诗,巨鳌戴蓬莱，大鲲运天池。倏忽云雨兴，俯仰三州移。,0
Tang,何仙姑,柔珠庵东壁题诗①,百尺水帘飞白虹，笙箫松柏语天风。,2
Yuan,元淮,文妇词,掠起云鬟赋小诗，文窗昼永笋初肥。木香架畔蔷薇落，帘幕无风燕子飞。,4
Ming,方尚恂,送孟仁直卿南游,纷纷苦文战，却有几人閒。白袷青藤去，苍崖碧水间。啸歌应醉月，魂梦不离山。偏我依丛桂，三秋独掩关。,5
Ming,王龙起,旅夜回文,长夜愁听秋漏残，掩窗明月半斜阑。乡思重忆相离远，客病谁怜独枕单。肠断一声啼雁过，梦惊孤烬落灯弹。凉风暗送轻魂冷，荒树花枝泣露寒。,5
Ming,王翰,游枕烟寺,石磴招提古，松萝暝不分。排云双树转，隔水一钟闻。林影疑残雨，山光倚夕曛。醉来归路远，秋思正纷纷。,5
Qing,尤钧,春日偕秦大南熙糜二逊肤泛舟蓉湖,东风何日至，生意满平芜。桃叶同浮艇，杏花开倚垆。客来茶正沸，春去鸟争呼。暮景苍然起，天光到水无。,6
Song,丁几仲,贺新郎 贺人妾生子,喜溢蟾宫梦。起推衣、平章宝桂，湿鸦飞动。果报佳音传络秀，丹穴雏生彩凤。想孔释、亲来抱送。不羡徐卿秋水澈，试闻声、识破真英种。培杞梓，待时用。当年绛帐承新宠。问何如归来，碧荷香重。都是刘郎看承处，多少温柔从臾。会起我嘉宾钦竦。左氏公羊，从初所学，看家传、声誉今腾涌。拚醉舞，与谁共。,3
Ming,僧大遂,秋扇,莫以凉风多，弃捐敝箧里。试记无风时，是谁引风起。,5
Yuan,吴会,江村,红树江村外，黄芦野水边。叶深风落地，禾偃涝馀田。雁鹜违寒日，牛羊入远烟。岸人连棘户，尽室避军船。,4
Tang,僧慧能,临灭偈（题拟）,兀兀不修善，腾腾不造恶。寂寂断见闻，荡荡心无著。,2
Yuan,王奕,登黄龙峰,黄龙峰顶接天高，下视尘寰走猬毛。坤野未能休血战，鼎湖谁复恋乌号。一杯彭蠡空浮泪，万里长江漫激涛。安得驾虬鞭霹雳，涨翻溟渤洗腥臊。,4
Yuan,叶颙,纸帐,琴榻生虚白，吟帷异马融。睡无红雾入，醒有白云封。月窟光千丈，尘寰路万重。梅窗香影瘦，清梦听松风。,4
Yuan,汪泽民,送番阳杨明仲山长任闽中巡检,章甫宁淹久，严装职警巡。宾鸿到彭蠡，匹马向瓯闽。吏卒櫜弓矢，门庭接缙绅。会当升馆阁，高步有通津。,4
Qing,方桂,题画,一带疏林绕碧溪，小桥流水路东西。轻舟荡入烟深处，隔岸茅庐望欲低。,6
Song,方信孺,清秀山,寻遍洞天三十六，苍灵独闭此岩扉。旋除野草开新径，遮莫寒藤刺客衣。岁月偶同题壁字，烟霞似不放人归。把茅欲作开山主，已落瞿昙第二机。,3
NanBei,纪少瑜,春日诗,愁人试出牖，春色定无穷。参差依网日，澹荡入帘风。落花还绕树，轻飞去隐空。徒令玉箸迹，双乘明镜中。,1
Yuan,房皞,辛巳巴东元日,旧日逢春喜，而今怕见春。红尘长路客，残病老夫身。政拙难书考，家贫只累人。自怜头上发，更比去年新。,4
Qing,王贞仪,调笑令 闺情,白露。白露。结作清霜彫树。树头愁杀乌栖。隔个窗儿乱啼。啼乱。啼乱。惊醒罗帷梦断。,6
Ming,仙女,题阙,我是云丘散诞人，半生三见海扬尘。今来寄语夸毗子，何必劳劳问假真。,5
Yuan,朱希晦,次韵答友,天地等逆旅，利名俱恼人。蓬莱三万里，庄木八千春。白积巾中雪，红飞陌上尘。人生行乐耳，杖履素相亲。,4
Yuan,李齐贤,许文贞公墓（鲁斋）,魏公怀粹德，倔起际风云。绛灌虽同列，唐虞欲致君。辟雍方绘像，泉路久修文。慕蔺嗟生晚，荒凉马鬣坟。,4
Ming,左国玑,报恩寺集,向夕吾当去，因君且暂留。昙花依砌落，松径入堂幽。莫谩题春句，还期上晚楼。帝乡风日好，宜作醉中游。,5
Ming,王明汲,其四,腊残风冷正霜天，茗碗薰炉味澹然。落木寒鸦清署外，少梅新月碧窗前。刑宽惟有阳春笔，岁稔还多瑞雪篇。瓯海近闻鲸浪静，柏觞同庆太平年。,5
Yuan,吕诚,月下独酌闻桂香,今宵风月尽清酣，碧海寒光万丈涵。天上散花香第一，尊前舞袖影成三。方诸玉露清于醥，崖蜜金橙小胜柑。老兴此时原不浅，高歌犹忆《望江南》。,4
WeiJin,石崇,楚妃叹,荡荡大楚，跨土万里。北据方城，南接交趾。西抚巴汉，东被海涘。五侯九伯，是疆是理。矫矫庄王，渊渟岳峙。冕旒垂精，充纩塞耳。韬光戢曜，潜默恭己。内委樊姬，外任孙子。猗猗樊姬，体道履信。既绌虞丘，九女是进。杜绝邪佞，广启令胤。割欢抑宠，居之不吝。不吝实难，可谓知几。化自近始，著于闺闱。光佐霸业，迈德扬威。群后列辟，式瞻洪规。譬彼江海，百川咸归。万邦作歌，身没名飞。,0
Song,王志道,其六,纺车才了办缫车，涧水当门足沤麻。输却官租偿却债，今年犹剩百斤茶。,3
Ming,史谨,其二,少陵湖海士，诗就鬼神惊。去国同王粲，忧时过贾生。才名山岳重，富贵羽毛轻。此际无由见，空含万古情。,5
NanBei,顾野王,芳树,上林通建章，杂树遍林芳。日影桃蹊色，风吹梅径香。幽山桂叶落，驰道柳条长。折荣疑路远，用表莫相忘。,1
Qing,毛莹,虞美人 秋泛,一天爽气横秋浦。昨夜曾经雨。芙蓉洗褪旧时红。恰似秋来无力晓妆慵。棹歌惊起双飞鹭。漠漠寒塘路。不禁垂柳弄愁眉。借问青青还有几多时。,6
Song,王无咎,麻姑山,仙軿昔日此留连，气象辽辽尚宛然。溪落断崖为远瀑，路从绝顶见平田。千年芝有灵禽戏，一洞云留羽客眠。已乐胜游尘境外，况陪清论酒尊前。,3
Qing,王济,杨村至天津道中,居然景物似江东，帽影鞭丝立马中。两岸蒹葭鶗鴂雨，万株杨柳鲤鱼风。山楼俯瞰平沙白，野寺欹斜落照红。到此漫为鲈鲙计，停车沽酒莫匆匆。,6
Qing,方燕昭,观莲亭怀东坡,坡公不可作，寥落剩荒亭。一水绿摇槛，数峰青入庭。古碑眼蔓草，细雨战浮萍。胜迹寻来遍，孤舟傍郭停。,6
Yuan,李泂,寄吴原可,不谓相疏亦自猜，空山旧雨入莓苔。江湖机熟鸥忘去，吴楚年荒雁不来。豪杰何心犹用世，乾坤自古少怜才。向来共醉梅花下，昨夜一枝寒自开。,4
Yuan,叶林,赋洞霄宫隐居十年后,琼馆高居势复完，烟重翠叠几峰峦。山从舞凤由来远，洞隔投龙欲去难。处处有泉那用汲，岩岩维石宛如磐。品题今古知多少，閒把唐僧五字看。,4
Yuan,吴氏女,□□□ 托箕仙降笔,缘惨双鸾，香魂犹自多迷恋。芳心密语在身边，如见诗人面。又是柔肠未断。奈天不从人愿。琼消玉减，梦魂空有，几多愁怨。,4
Yuan,吴志淳,宿龙庵怀友,高情久矣念离群，独向山中礼白云。龙送雨来留客住，鹿衔花去与僧分。疏星出竹昏时见，流水鸣渠静夜闻。却忆故人江海去，题诗谁是鲍参军。,4
Yuan,王霖,续兰亭会补王献之诗,华发宴馀春，微风宿云散。兰皋野气芳，桐冈日初旦。群贤集崇丘，临流水光涣。酌酒清湍曲，俯泉嘅长叹。,4
Yuan,卞思义,马善长设宴思远楼湖船,绿野桥边系短篷，归来微雨湿青骢。草堂无梦寻康乐，莲社何人忆远公。海上相逢疑昨日，尊前谈笑自春风。明朝旧约知谁问，隔岸海棠花正红。,4
Song,王南美,钓月楼,居士作层楼，不爱风花雪。待得野云收，只钓溪边月。,3
Qing,王鸿绪,晓发羊流店,暮宿荒村听断鸿，晓驱行李入空濛。徂徕北绕千林合，太岳中盘万岭雄。天作冻云方酿雪，马思霜草半嘶风。人生出处缘何事，得失应须付塞翁。,6
NanBei,王僧达,诗,初樱动时艳，擅藻灼辉芳。缃叶未开芷，红葩已发光。,1
NanBei,到溉,仪贤堂监策秀才联句诗,雄州试异等，扬庭乃专对。顾学类括羽，奇文若锦缋。滋兰成秀畹，照车光赤琲。摄官恶簪带，疲疴谢名辈。乙奏饮馀列，甲科光往载。深奇无绝踪，孙董有遗槩。春风涵宛转，迟光乍明昧。列秀总中筵，群才盛皇代。如纶疾影响，裁蒲启蒙昧。雕龙既已彰，青紫行当佩。裒然既玉响，高粲亦兰綷。广川良易追，淄水非难配。贡士光相门，搜贤尽幽塞。善说理无穷，借书心靡诲。来彦各东西，翼亮更出内。康哉信在今，伊余事耕耒。,1
NanBei,萧锋,修柏赋,既殊群而抗立，亦含贞而挺正。岂春日之自芳，在霜下而为盛。冲风不能摧其枝，积雪不能改其性。虽坎壈于当年，庶后凋之可咏。,1
Yuan,李好古,黄钟煞尾,这宝呵出在那瑶台紫府清虚界。碧落苍空天上来。任熬煎。任布划。可从心。可称怀。不求亲。不纳财。做行媒。做娇客。连理枝。并蒂开。凤鸾交。鱼水谐。休将他。觑小哉。信神仙。妙手策。也是那前生福有安排。直着你沸汤般煎乾了这大洋海下。,4
Ming,王中,闲居述兴,老来真懒慢，林下复无营。樵牧通名姓，禽鱼识性情。卧闻黄叶落，坐看白云生。更爱茅斋夜，泠泠风月清。,5
Qing,王安修,饮平山双碧楼,把酒临双碧，波光照眼明。天风吹海月，客思满江声。塔护蛟龙睡，门寻鸥鹭盟。醉来幽兴极，渔笛暮烟横。,6
NanBei,庾信,和宇文内史春日游山诗,游客值春辉，金鞍上翠微。风逆花迎面，山深云湿衣。雁持一足倚，猿将两臂飞。戍楼侵岭路，山村落猎围。道士封君达，仙人丁令威。煮丹于此地，居然未肯归。,1
Qing,王恕仁,挽张之洞联,定国家摄政规模，承统艰难，赖我公推诚翊赞；际学界过渡时代，老成凋谢，恃何人援手提撕。,6
Tang,宋温故,戏周默,骄阳为戾已成灾，赖有开筵周秀才。莫道上天无感应，故教风雨一齐来。,2
Ming,王鸿儒,送范斋李先生致仕还吴,春色俄看到枳花，江东行客理归艖。世途水马波难溯，吾道人龙迹已遐。安世平生多气节，少陵老去忆桑麻。袖中未有留戡疏，羞向灯前看莫邪。,5
Qing,方毓昭,閒咏,无聊时复耸吟肩，笔砚常堆短榻前。偶忆《毛诗》心恍惚，呼儿代记在何篇。,6
NanBei,庾丹,夜梦还家诗,归飞梦所忆，共子汲寒浆。铜瓶素丝绠，绮井白银床。雀出丰茸树，虫飞玳瑁梁。离人不相见，争忍对春光。,1
Tang,于濆,旅馆秋思,旅馆坐孤寂，出门成苦吟。何事觉归晚，黄花秋意深。寒蝶恋衰草，轸我离乡心。更见庭前树，南枝巢宿禽。,2
Yuan,朱晞颜,经芜湖,平芜连楚甸，古县接通津。酒色澄江雨，茶香客焙春。鱼盐通远贾，鹅鸭共比邻。昨夜乡山梦，长吟到白蘋。,4
Yuan,石子章,上马娇,不如我琴一张。诗一联。乐意自悠然。试看他富贵和贫贱。都一般白骨葬黄泉。,4
Ming,毛伯温,大云寺访友,为访王摩诘，来游祗树园。花边容驻马，竹里共开尊。山翠遥当几，溪流曲抱村。乾坤伤浩劫，吾欲托空门。,5
Song,尹廷高,挽诗友,诗筒消息断，近作绝无闻。棋石夜敲雨，吟窗昼掩云。苍苔闲旧业，芳草绿新坟。愁见梅花面，伤心正忆君。,3
Yuan,李溥光,屏风山,何年云母化苍颜，阖境居民尽仰瞻。应是山城春意少，天教遮断北风寒。,4
Qing,王龙光,其十二 屋漏,沈沈秋夜雨长悬，湿尽衣单和泪穿。暗室鉴临形影对，尽教点滴到床边。,6
Tang,僧惟劲,觉地颂 其一,略明觉地名同异，起复初终互换生。性海首建增名号，妙觉还依性觉明。体觉俱含于明妙，明觉妙觉并双行。妙觉觉妙元明体，全成无漏一真精。明觉觉明明所了，或因了相失元明。明妙二觉宗体决，体觉性觉二同明。湛觉圆圆无增减，此中无佛与众生。不觉始终非了了，不闻迷悟岂惺惺。是称心地如来藏，亦无觉照及无生。非生非灭真如海，湛然常住名无名。太虚未觉生霞点，岂闻微尘有漏声。空沤匪离于觉海，动寂元是一真明。觉明体尔含灵焰，觉明逐焰致亏盈。差之不返名无觉，会之复本始觉生。本觉由因始觉生，正觉还依合觉明。由地二种成差互，遂令浑作赖邪名。具含染净双歧路，觉明含处异途萌。性起无生不动智，不离觉体本圆成。性起转觉翻生所，遂令有漏堕迷盲。无明因爱相滋润，名色根本相次生。七识转处蒙圆镜，五六生时蔽觉明。触受有取相依起，生老病死继续行。,2
Qing,王藻,送友人还广州 其一,九月值摇落，送君南粤遥。寒砧催木叶，轻楫理江舠。衣上桄榔雨，吟边玳瑁潮。越王台上望，烟月霭迢迢。,6
Yuan,王彝,其二 含晖峰,凿翠从阳谷，移来佛屋东。空嵌才一窦，夜与日华通。,4
Ming,王廷相,途中晦日,水落轩皇国，天寒郭隗台。客程残月尽，岁事一花开。雁向衡阳去，云从碣石来。乾坤无定迹，旅思若为裁。,5
WeiJin,卢谌,览古诗,赵氏有和璧，天下无不传。秦人来求市，厥价徒空言。与之将见卖，不与恐致患。简才备行李，图令国命全。蔺生在下位，缪子称其贤。奉辞驰出境，伏轼径入关。秦王御殿坐，赵使拥节前。挥袂睨金柱，身玉要俱捐。连城既伪往，荆玉亦真还。爰在渑池会，二主克交欢。昭襄欲负力，相如折其端。眦血下沾襟，怒发上冲冠。西缶终双击，东瑟不只弹。舍生岂不易，处死诚独难。棱威章台颠，强御亦不干。屈节邯郸中，俯首忍回轩。廉公何为者，负荆谢厥愆。智勇盖当世，弛张使我叹。,0
Song,丁谓,珠,宝气媚长浔，明光法大阴。探龙殊九品，剖蚌尽千金。汉女飞升迹，鲛人感泣心。任轻从弹雀，鱼目莫相侵。,3
Qing,丁白,传言玉女 闲吟,岁序匆匆，又是清明时候。野棠花落，小院闲清昼。芹泥润浦，燕子归来未久。暖烟微雨，似无还有。抚景伤情，怕近云窗月牖。恨心难诉，郁怀如病酒。倦思无聊，新句绿笺吟就。东风悄立，暗成消魂。,6
Ming,王越,懒出,老去鬓如丝，东风知不知。新年多病酒，元夜欠题诗。犀首本非智，虎头真是痴。偶然开醉眼，春意上花枝。,5
Yuan,奥敦周卿,【南吕】一枝花 远归,年深马骨高，尘惨貂裘敝。夜长鸳梦短，天阔雁书迟。急觅归期，不索寻名利。归心紧归去疾，恨不得袅断鞭梢，岂避千山万水！,4
Yuan,栯堂,其二,白云影里呵呵笑，地老天荒更不疑。樵径有霜寻药冷，石窗无月了经迟。青羝夜雪怜苏武，黄犬西风叹李斯。千古青编在天下，留芳遗臭更由谁。,4
Ming,王凤翔,题舒中赐大尹种德传芳图,盛德人间不可名，笔端何以肖仪形。喜从玉树瞻东邑，始信灵根自建宁。桂子庭前时吐瑞，兰芽阶下日添荣。自怜先世深培植，得似名公大有声。,5
Qing,丁耀亢,瓜洲,水外苍烟一鹭明，长天雨歇半江晴。双舟对过如梭急，爱听船娘转舵声。,6
Tang,何光远,催妆二首 其一,玉漏涓涓银汉清，鹊桥新架路初成。催妆既要裁篇咏，凤吹鸾歌早会迎。,2
Song,王鼎,送僧,孤云踪迹都无定，出个青山入个山。,3
Ming,王翰,龙湖夜泊,小舟眠不得，起坐待潮生。露浅壶觞尽，江澄巾屦清。沿沙馀鸟迹，隔水递钟声。悄似金山夜，相看月正明。,5
Yuan,李俊民,寒食,为恋风光好，那堪节物催。事随浮世往，花似去年开。莫洒无家泪，须倾有限杯。诗人多少兴，都向醉中来。,4
Yuan,宋本,其十,明年归路蹋阳和，缺胯轻衫剪越罗。春风通惠河头路，还与官家得宝歌。,4
Song,丘崇,其十 渔艇,世路风波恶，扁舟去住轻。中流发清唱，千古有遗声。,3
Yuan,王伯成,混江龙,忽地眼皮开放。似一竿风外酒旗忙。不向竹溪翠影。决恋着花市清香。我舞袖拂开三岛路。醉魂飞上五云乡。甘心致仕。自愿归休。欧阳浩气。浇灌吟怀。不求名不求利。虽不一箪食一瓢饮。我比颜回隐迹只争个无深巷。叹人生碌碌。羡尘世苍苍。,4
Tang,李聪,咏历溪在历阳西一里,泠泠一带清溪水，远派来通历阳市。涓涓出自碧湖中，流入楚江烟雾里。,2
Song,王梦应,绵（贺抱孙）,绵绵瓜瓞，施于中林。顾于烝尝，匪今斯今。（一章）既庶既繁，既多受祉。厥胤维何，宜兄宜弟。兄弟求矣，以燕翼子。（二章）子兮子兮，继序其皇之。螟蛉有子，式谷似之。建尔元子，勿替引之。（三章）谷旦于差，惠于宗公。工祝致告，神罔时恫。是烝是飨，何天之宠。（四章）酒醴维醹，殽核维旅。吹笙鼓篁，和乐且孺。式序在位，以速诸父。（五章）天锡公纯嘏，洵美且仁。如南山之寿，展也大成。从以孙子，绳其祖武。（六章）自今以始，日就月将。遹观厥成，为龙为光，长发其祥。兄及弟矣，乃生男子。维其有之，是以似之。（七章）,3
Ming,王钝,太康道中,城郭千年旧，村墟百战馀。客途迷草径，民舍结茅庐。野烧惊文雉，河冰带锦鱼。莫轻伤往事，空惹泪沾裾。,5
Ming,丘弘,赖溪渔歌,溪水沄沄远接空，渔歌互答兴无穷。一声欸乃秋波绿，几曲斜阳夕照红。响彻水云惊落雁，调高杨柳拂西风。何时得遇姬周猎，化作飞熊入梦中。,5
Yuan,周石原,绿阴,万紫千红梦已休，眼中惊见翠光浮。数声啼鸟无寻处，几度斜阳不入楼。润透琴书浑欲雨，凉生衣袂已先秋。此时蒲柳还多感，莫遣西风一夜愁。,4
NanBei,马元熙,日晚弹琴诗,上客敞前扉，鸣琴对晚晖。掩抑歌张女，凄清奏楚妃。稍视红尘落，渐觉白云飞。新声独见赏，莫恨知音稀。,1
Yuan,方凤,冒雨渡浦阳江,痴云千顷压江堧，寂寂篮舆破午烟。树杪楼台看近郭，渡头波浪忽滔天。舟依曲港难回楫，径转高陵每得筌。谁向龙山誇海国，一声铁笛女墙边。,4
Yuan,阮孝思,玉仙谣,赤岸无波海尘起，蟠桃枝上花成子。玉仙邂逅赴瑶池，云角凌空月如水。孑孑干旌引素霓，白骡蹀躞骋骄嘶。佩环流响入碧落，雾鬓约略风鬟低。鸾尾金寒歌扇影，铢衣露湿香痕冷。银汉斜回星彩沈，渐渐扶桑耀初景。齐州九点春微茫，六龙腾驾催晨光。空歌不到碧云梦，蝴蝶牵愁愁正长。䌽霞一灭琼台路，想像徒怜蕣英暮。青鸟千霜去不还，犹许留情向豪素。,4
Ming,司马询,题希贤堂卷,圣域未易至，贤德士可希。希之果何似，动静一敬持。持敬固有道，始终在弗移。私欲日以净，天理日以跻。明珠出游滓，尘镜生光辉。超然脱凡俗，贤者同一归。卓哉彼先觉，颜孟诚吾师。,5
Tang,李暇,相和歌辞 碧玉歌（一作碧玉歌）,碧玉上宫妓，出入千花林。珠被玳瑁床，感郎情意深。,2
Yuan,于石,雪,天地混一色，楼高试捲帘。青山新面目，老树换须髯。夜皎月千里，晴暄雨四檐。岂无寒馁者，僵卧在穷阎。,4
Qing,方履篯,行至富庄驿夜坐怀刘青园,征车迟不行，骤行良非已。云待故人来，相期渺秋水。翘首空日夕，振鞭遽至此。明晨隔山岳，歧路所从始。三载饥渴怀，何由慰之子。远尊有湿衣，近烛无乾蕊。铎梦堕黄埃，寒蛩催夜起。题诗泪盈壁，君来请君视。,6
Tang,石仲元,其二,石压木斜出，岸悬花倒生。,2
WeiJin,许翙,郭四朝叩船歌四首 其一,清池带灵岫，长林郁青葱。玄鸟翔幽野，悟言出从容。鼓楫乘神波，稽首希晨风。未获解脱期，逍遥丘林中。,0
Yuan,邵永,次复庵学士贤侄寒食雅韵,郊原春色正丰茸，蓝酒榆羹引兴浓。寒食庖厨烟灶冷，踏青巷陌翠帘重。随风细草无端绿，著雨疏花为改容。味道澄心方宴坐，隔林孤起午时钟。,4
Tang,任希古,和左仆射燕公春日端居述怀,丰野光三杰，妫庭赞五臣。绨缃歌美誉，丝竹咏芳尘。圣历开环象，昌年降甫申。高门非舍筑，华构岂垂纶。凤邸抟霄翰，龙池跃海鳞。玉鼎升黄阁，金章谒紫宸。礼闱通政本，文昌总国均。调风振薄俗，清教叙彝伦。星回应缇管，日御警寅宾。叶上曾槐变，花发小堂春。思挂五都冕，言访北山巾。赫赫容台上，千祀耀平津。,2
WeiJin,殷巨,鲸鱼灯赋,横海之鱼，厥号为鲸。普彼鳞族，莫之与京。大秦美焉，乃观乃详。写载其形，托于金灯。隆脊矜尾，鬐甲舒张。垂首俯视，蟠于华房。状欣欣以竦峙，若将飞而未翔。怀兰膏于胸臆，明制节之谨度。伊工巧之奇密，莫尚美于斯器。因绮丽以致用，设机变而罔匮。匪雕文之足玮，差利事之为贵。永作式于将来，跨千载而弗坠。,0
Ming,王鏊,耳鸣,耳内真何有，年来解作声。磬乎时殷殷，蝇也只营营。稍向喧中息，知从甚处生。天应怜寂寞，将尔当箫笙。,5
Ming,王士骐,赠别,东风吹柳柳成丝，细雨酿花花满枝。可惜春光正骀荡，相逢恰是别离时。,5
Yuan,李絅,济州西湖,渺渺澄湖望不穷，画船曾驻夕阳中。千峰倒映嶙峋碧，一水平铺潋滟红。鸦背浮金归古戍，雁行如字写晴空。玉箫吹彻游人醉，十里荷香送晚风。,4
Song,王当,何源秀才为予画山水图觅诗,孤峰特立何巉巉，势与霄汉高两参。左蟠右列分岭岫，俨若至尊朝子男。怪予蜗室不盈丈，欲有异境超尘凡。素缣挂壁故妥帖，平地作此千嵌岩。云蒸雾结深莫测，长林大麓乱不芟。想当变怪蛰龙虎，中有窟穴谁能探。将崩未崩江动石，欲去不去风满帆。山坳林阙见天际，隐约万里横烟岚。嗟予质性素山野，视此丘壑心益耽。斗升之粟真秣莝，野马垂耳就辔衔。西山爽气日在望，吏卒侍侧严若监。青鞋布袜弃不著，谁令自苦披青衫。颇羞渔父驻短棹，似笑大夫新被谗。寄言鸟兽倘可侣，吾将从汝栖林峦。,3
Yuan,岳伯川,叨叨令,怕有那无廉耻谎汉子胡来缠。孙福云：嫂嫂不比其他的人。正末云：兄弟也。我死之后。有那等谎厮上门来。唱：则你那无主意拙嫂嫂从来善。则要你无私曲好兄弟频来见。带云：你见你那嫂子。有不中处。你说不出来呵。唱：着你那无面目的婶子儿便将他劝。孙福云：着媳妇子劝些甚么。正末云：着婶子劝道。姆姆。俺伯伯是人面上的人。你要爱惜行止。唱：着言语劝他也么哥。着言语劝他也么哥。岂不闻临危好与人方便。,4
Tang,石贯,观农赋,岁起于东。丁壮就功。则知富民必资于廪实。彊国亦在于年丰。是时也。杏花疏树。蒲叶抽丛。晓出凤城。疲道路之攸往。回瞻鹑野。知耕凿之斯崇。美夫原隰底绩。沟塍刻镂。耒耜交横。烟云辐凑。人沮溺而为伴。水郑白以分溜。一稃二米。禾同北里之禾。苗盛草稀。豆异南山之豆。观夫田畯至喜。室家相欢。挥镃去莠。筑堰浇兰。野饷晓持于斜径。畚插暮荷于层峦。邻近山之树密。悦临流之地宽。葵腰镰而乍采。黍策杖而时看。且人生在勤。勤则不匮。欲抑末以敦本。在用天而分地。思文后稷。济时敷播殖之功。惟彼陶唐。申命掌嵎夷之事。八政之中食居一。四人之里农为二。倬彼甫田。习无不利。故土爰稼穑。含灵是资。岁稔则家知礼让。食足则国赞邕熙。无辞艰难。服先畴之畎亩。皆当储峙。救黎人之阻饥。九年殷忧于尧日。万箱发咏于周诗。迹忝门人。得承规于孔父。心将请学。恐贻责于樊迟。,2
Tang,李乂,高安公主挽歌二首 其一,汤沐三千赋，楼台十二重。银炉称贵幸，玉辇盛过逢。嫔则留中馈，娥辉没下舂。平阳百岁后，歌舞为谁容。,2
Tang,于逖,忆舍弟,衰门少兄弟，兄弟唯两人。饥寒各流浪，感念伤我神。夏期秋未来，安知无他因。不怨别天长，但愿见尔身。茫茫天地间，万类各有亲。安知汝与我，乖隔同胡秦。何时对形影，愤懑当共陈。,2
Yuan,王艮,其七 华亭谷,邈邈华亭谷，远带松江流。亦有赏心人，于焉放扁舟。风将䌽帆举，身与元气浮。拍手招鸱夷，傲睨三千秋。,4
Song,包恢,和戴石屏见寄韵二首 其一,海邦太守常时有，海上诗翁间世奇。自赋归来石屏去，不烦绳削草堂知。高情岂为时情改，浩气难随血气移。句老律精何酷似，昔题蜀相孔明祠。,3
Yuan,吕止庵,后庭花,湖山曲水重。楼台烟树中。人醉苏堤月，风传贾寺钟。冷泉东。行人频问，飞来何处峰。,4
NanBei,伏挺,行舟值早雾诗,水雾杂山烟，冥冥不见天。听猿方忖岫，闻濑始知川。渔人惑澳浦，行舟迷溯沿。日中氛霭尽，空水共澄鲜。,1
WeiJin,郭元祖,其七 容成公,亹亹容城，敷气致柔。得一在昔，含光独游。道贯黄庭，伯阳仰俦。玄化之门，庶几可求。,0
Tang,羊士谔,闲斋示一二道者,幽兰谁复奏，闲匣以端忧。知止惭先觉，归欤想故侯。山蝉铃阁晚，江雨麦田秋。唯有空门学，相期老一丘。,2
Ming,王志坚,其二,十万良家等蠛蠓，符离一夕水流红。魏公心法由来异，鼻息如雷学寇公。,5
Ming,王润,其二,凉沁纱帏菡萏风，簟纹斜印玉肌红。觉来泪滴鸳鸯锦，一段云情似梦中。,5
Qing,王文诰,霁后度大屏岭始见罗浮二山隐显云外折下数里为石角潭,峰变态，树倒影，湿翠满山人度岭。断雨飘丝积霭收，磨出光天照明靓。远眺罗浮接云上，支天一面与天并。神山秀出弱水中，水复山重路犹梗。路梗石作梯，大山中辟流。青泥天风一吹丸，不得结成圭角当前溪。潴而为潭潭复泻，水信无分于东西。随我下山如送客，相将形影何凄凄。言寻漆珠室，绿衣行酒天鸡啼。洞天药市引红翠，池边沐浴分刀圭。或再来，无相暌。,6
Tang,吕岩,其十四,万物皆生土，如人得本元。青龙精是汞，白虎水为铅。悟者子投母，迷应地是天。将来物外客，个个补丹田。,2
Ming,王廷陈,驾幸南海子,南郊初礼帝，上苑骋雄图。虎兕先声伏，车徒翼辇趋。网罗张一面，部曲用三驱。侍从群臣在，应知谏猎无。,5
Song,王钦臣,述梦,晓雪谁惊最后时，土膏方得助甘滋。岁功已觉三元近，春事何忧一览迟。不著寒梅容触冒，半留红杏惜离披。神交彼此无劳辨，更为公题述梦诗。,3
NanBei,刘孝威,骢马驱,十五官期门，二十屯边徼。犀羁玉镂鞍，宝刀金错鞘。一随骢马驱，分受青蝇吊。且令都护知，愿被将军照。誓使毡衣乡，扫地无遗噍。,1
Qing,六十七,柬雅蔚文,性癖生成那得移，而今还是旧心期。忌医十载人誇健，止酒三天自笑奇。欲寄相思凭尺素，未能免俗事毛锥。深惭何以酬明圣，万里徒赢两鬓丝。,6
Song,王元,听琴（一作王元妻黄氏诗）,拂尘开素匣，有客独伤时。古调俗不乐，正声君自知。寒泉出涧涩，老桧倚风悲。纵有来听者，谁堪继子期。,3
Song,丘葵,寄龙湖庄,鹤发重来客，龙湖旧日庄。乡心忽摇曳，春事又苍茫。聒聒水泉动，荒荒野日长。残年厌声利，吾道在耕桑。,3
Ming,王域,古城旧治,萧条县郭转平沙，禾麦离离过客嗟。废宅草青迷故里，远村烟白识人家。霜寒官舍萦荒葛，鸟集孤城带晚霞。莫道棠阴无处觅，春来剩有旧开花。,5
Song,丘崇,和朱子武夷杂咏十首 其一 精舍,我读精舍篇，梦作山中客。从公夜不眠，寒灯歌白石。,3
Ming,左国玑,夜宴,落月不到地，高堂风露凉。共因重九逼，先泛菊花觞。银烛题诗换，罗衣客醉香。更深不归去，故绕竹篱傍。,5
Qing,丁泰,题海门诗卷,家世擅文学，坡翁承老泉。君才如叔党，诗集又斜川。乍淬剑尤利，未开花正妍。识涂惭老马，敢说著先鞭。,6
Tang,李嘉祐,送裴五归京口,君罢江西日，家贫为一官。还归五陵去，只向远峰看。暮色催人别，秋风待雨寒。遥知到三径，唯有菊花残。,2
Song,王圭,发会同馆,一持天子节，兹喜去龙庭。大漠夜犹白，寒山春不青。峰多常蔽日，地绝欲回星。同类惟所适，鸣镳毋暂停。,3
Ming,王度,咏橄榄,南海飞骑荐荔枝，谁知橄榄味清奇。只因根托寻常地，无自吹嘘到帝畿。,5
Yuan,耶律楚材,其八,流波无放荡，死水暮平沈。机尽方钩隐，纶空正钓深。赤心休惜口，青眼好开襟。误捉溪中月，人人似翰林。,4
Tang,宋以后著作中所载唐代神仙鬼怪诗,其二,遥知把笔怯禽声，密语书来屡自惊。若道花笺传不尽，幽情含处已分明。,2
Tang,僧缘密,其四,辩口利舌问，高低总不亏。还如应病药，诊候在临时。,2
Ming,叶颙,闲居效陶体,彭泽归官后，悠然对菊花。风云生杖履，雨露蔚桑麻。巷僻门常设，樽空酒屡赊。柴桑长在望，三径接晴霞。,5
NanBei,萧纲,乐府三首 其一 蜀国弦歌篇十韵,铜梁指斜谷，剑道望中区。通星上分野，作固下为都。雅歌因良宋，妙舞自巴渝。阳城嬉乐所，剑骑郁相趋。五妇行难至，百两好游娱。牲祈望帝祀，酒酹蜀侯姝。江妃纳重聘，卓女爱将雏。停弦时击爪，息吹更治朱。脱衫湔锦浪，回扇避阳乌。闻君握节返，贱妾下城隅。,1
Qing,王旭朗,衣轩堂翁汇梓太翁诗稿赐教赋赠,搜罗遗草缮芸篇，锦绣堆成制锦年。不对玉冰怀凛凛，焉能弓冶意拳拳。循声震叠优文献，惠政沾濡遍蜀燕。健翮高骞程万里，伫看德报擢旬宣。,6
Ming,王鼎,赠吴仲和之揭阳,秋风共折广寒香，春日同游选佛场。驽钝惭予先脱颖，英豪羡子复飞黄。郎官暂试亲民职，妙手终须补衮裳。忠孝两言期努力，临岐浑不动离觞。,5
Yuan,丁继道,题汪宗文住南山道院诗卷 其一,竹杖花瓢自往还，无人识得老樵颜。谪仙相访不相见，惆怅题诗下碧山。,4
NanBei,阴铿,和樊晋陵伤妾诗,画梁朝日尽，芳树落花辞。忽以千金笑，长作九泉悲。镜前尘剧粉，机上网多丝。户馀双入燕，床有一空帷。名香不可得，何见返魂时。,1
Song,释妙普,其三,船子当年返故乡，没踪迹处妙难量。真风遍寄知音者，铁笛横吹作散场。,3
Qing,殳丹生,送徐臞庵游天目二首 其一,送君西去踏丹梯，直上青天白日低。云海茫茫看不辨，一条界破是苕溪。,6
Yuan,周老山,赠数者吴洪范 其一,先天妙算泄河图，天后精微寄洛书。独在明夷说箕子，圣人微意果何如。,4
Qing,王追骐,孟秋客中,秋飞一叶后，人在万山中。远笛荒村月，孤衾野店风。树衰容自老，虫细语偏雄。知我今宵梦，萧萧北地鸿。,6
Tang,吕从庆,永丰桥閒坐,敝袜轻鞋缓足投，永丰桥上寄双眸。山沿东舍环西舍，水绕南畴赴北畴。村妇坐畦挑马齿，野童蹲涧采鸡头。娱閒不觉忘中饭，一点斜阳射竹楼。,2
Yuan,汪广洋,忠勤楼诸老夜直余时守省作诗寄之 其二,画省夜不寤，起行双树间。遥闻唳孤鹤，清响落空山。凉露徐徐下，秋云故故还。从来事幽览，颇与意相关。,4
Yuan,杜仁杰,其二,畚筑家园手自操，虽无多景足偿劳。十年种竹翻嫌密，一日栽松恨不高。是处求田消二顷，尚谁有梦到三刀。得名身后良痴计，尽拟浮沈付浊醪。,4
Tang,王绩,其七,幽居枕广川，长望郁芊芊。北岩采樵路，东坡种药田。涧泉通院井，山气杂厨烟。向夕林庭旷，萧条鸣一弦。,2
Ming,丁熿,书寄权公（择）,瘴海三年系，支存鬼护身。云边看北雁，日下戴南旻。不有固穷地，谁云强项人。斯言吾恐负，君子岂伤贫。,5
Tang,宋人著作中所载唐五代神仙鬼怪诗,蒲津朱衣人献范仁恕诗,栏马遇孙阳，超光力自强。北林花正发，西江彩笔香。万汇须经手，千年事更长。感君施大惠，从此佐吾皇。,2
Yuan,何中,雨馀桂花盛开,搔首发清磬，开扉啼早鸦。西风一夜雨，丹桂满林花。老托心犹壮，愚云识有加。平生读书眼，閒送晓天霞。,4
Ming,文洪,客中思亲,帝京逢岁晏，南望忆亲居。负矣冬温被，怀哉暮倚闾。漫多归去梦，频阅寄来书。说著农家乐，从前悔业儒。,5
Tang,牛峤,其三,星冠霞帔，住在蕊珠宫里。佩丁当，明翠摇蝉翼，纤圭理宿妆。醮坛春草绿，药院杏花香。青鸟传心事，寄刘郎。,2
Qing,王缵祖,奉题赠中宪大夫四川崇庆州牧常君殉难纪略后,长白之山何灵长，磅礴郁积坤维张。蔚为哲人应国运，久与青史争辉光。其中常公更杰出，实亶灵秀摛文章。受天者多积者厚，忠诚贯日垂寒芒。西酋内叛连外寇，如兽困斗寒灰扬。大军从天初未下，据守犹赖川兵彊。重关自闭蜀道磴，转输宁效乌巢粮。公当度支给军饷，枝兵昔岭勤持防。蜂嚣蚁聚忽蹂躏，只手莫挽颓波狂。公曰义在何所避，一呼奋臂横衣当。风雷咤叱出众力，手刃不数魔头僵。酋师肆毒交石矢，袒背谁辨尉迟创。稽首北面再拜绝，臣节已尽无他肠。一军感激少生气，官许殉国民知方。沙虫猿鹤与同化，正气千尺排天阊。覆军偾事古所戒，要与文职无相伤。守土之臣死所死，昔训若鉴明且彰。卞袁遗事昭简册，张许精爽留睢阳。常公忠烈与之并，英风毅气无低昂。天子褒嘉慰忠节，祀祠敕建浣花旁。西充惠爱千载遗，立像歌哭崇祠堂。他年桂旗下风雨，万灵奔走驰车骧。峨眉云高接瀚海，清节两地悬秋霜。,6
WeiJin,缪袭,其四 克官渡,克绍官渡由白马，僵尸流血被原野。贼众如犬羊，王师尚寡沙堆傍。风飞扬，转战不利士卒伤。今日不胜后何望，土山地道不可当，卒胜大捷震冀方。屠城破邑，神武遂章。,0
Yuan,王峪,东墅归鸦,别墅荒凉落木秋，寒鸦投暝客归舟。斜阳流水孤村路，不是离人不解愁。,4
Yuan,王士点,其二,余所爱兮修莲，植之兮堂前。思夫君兮濂之水，濯冠缨兮叩渔舷。莲馨富兮水泥烟，欲从之兮不我贤。,4
Qing,王翃,其二,春半樱桃萼尚含，中宫初命采金盐。近前公主才能语，置膝亲教诵二南。,6
Tang,李钦止,汉武帝祈仙台,四方祸结与兵连，海内空虚在末年。谩筑此台高百尺，不知何处有神仙。,2
Qing,王于臣,其二 春日山居二首,山绕吾庐，且启烟扉，悠然远思。看墙角花英，落成红雨，檐前柳叶，罥住青丝。漫卷虾须，频来燕子，认得空梁旧垒飞。伤心处，抚笔床茶灶，事事都非。春风不管芳菲。任陌上香风著地吹。更怨锁莺魂，声移庭院，梦迷蝶影，愁上罘罳。弦冷蕉桐，香沈睡鸭，检点生涯几自疑。朝来后，又门窥松鼠，野叫山鸡。,6
NanBei,王筠,北寺寅上人房望远岫玩前池诗,安期逐长往，交甫称高让。远迹入沧溟，轻举驰昆阆。良由心独善，兼且情由放。岂若寻幽栖，即目穷清旷。激水周堂下，屯云塞檐向。闲牖听奔涛，开窗延叠嶂。前阶复虚沿，沵迤成洲涨。雨点散圆文，风生起斜浪。游鳞互瀺灂，群飞皆哢吭。莲叶蔓田田，菱花动摇漾。浮光曜庭庑，流芳袭帷帐。匡坐足忘怀，讵思江海上。,1
Qing,方守敦,登黄鹤楼偕叔节和因字韵,世事难论果与因，苍茫瀛海不成春。高楼黄鹤空千载，搔首青天思古人。过眼鲸鲵山作浪，横流江汉禹无神。乾坤澒洞曷归去，与尔扁舟浊酒新。,6
Song,某女,寄贺方回,独倚危阑泪满襟，小园春色懒追寻。深恩纵似丁香结，难展芭蕉一寸心。,3
Tang,僧子兰,长安伤春,霜陨中春花半无，狂游恣饮尽凶徒。年年赏玩公卿辈，今委沟塍骨渐枯。,2
Ming,王士性,峄山,何来鬼斧掷奇踪，独睨青天傲岱宗。夜雨孤祠留禹迹，秋霜断碣觅秦封。晴连海色三千岛，胜绝天门第一峰。目极甘泉亭畔路，西风几度寺前钟。,5
Song,王西涧,句,古木鸦衔楮，空山人采茶。,3
Tang,白行简,在巴南望郡南山呈乐天（时从乐天忠州）,临江一嶂白云间，红绿层层锦绣班。不作巴南天外意，何殊昭应望骊山。,2
Yuan,文质,其二,沈水烟消启绿窗，凉秋又见木蕖双。日斜睡起银屏里，应是相思到曲江。,4
Ming,文肇祉,石湖,湖光披白练，日夜泛青帘。帆影镜中落，鸥群沙上眠。楞伽山里寺，茶磨晚含烟。羡杀鸱夷子，飘飘去不还。,5
Tang,李适,重阳日中外同欢以诗言志因示群官（馀字韵）,爽节在重九，物华新雨馀。清秋黄叶下，菊散金潭初。万实行就稔，百工欣所如。欢心畅遐迩，殊俗同车书。至化自敦睦，佳辰宜宴胥。锵锵间丝竹，济济罗簪裾。此乐匪足耽，此诚期永孚。,2
Yuan,方凤,八月十四寿吴良贵,四十强而仕，斯言著礼经。抟鹏宜运海，振鹭且充庭。后夜中秋月，今朝南极星。耄夫频献酢，留眼看袍青。,4
Ming,方茂夫,留别王阳明先生,洛下风流已屡更，望中歧路苦纵横。轻车未见驱前辈，剩语徒闻病后生。今古一机空自信，乾坤变眼为谁明。虚斋话转松萝日，却恨天涯盖晚倾。,5
NanBei,吴迈远,长相思,晨有行路客，依依造门端。人马风尘色，知从河塞还。时我有同栖，结宦游邯郸。将不异客子，分饥复共寒。烦君尺帛书，寸心从此殚。遣妾长憔悴，岂复歌笑颜。檐隐千霜树，庭枯十载兰。经春不举袖，秋落宁复看。一见愿道意，君门已九关。虞卿弃相印，担簦为同欢。闺阴欲早霜，何事空盘桓。,1
Song,王镐,其十一,蓬山兰若入胜概，西寺岩壁饶幽奇。,3
NanBei,周弘正,咏歌人偏得日照诗,斜光入丹扇，的的最分明。欲持照凋栱，仍作绕梁声。,1
Tang,邢凤,梦中美人歌①,长安少女踏春阳，何处春阳不断肠？舞袖弓弯浑忘却，罗衣空换九秋霜。,2
Song,勾龙如渊,送孙太冲守怀安,金沙春三月，桃李照城郭。石峡赪鲤鱼，时时醉宾幕。,3
Qing,方中德,和韩圣秋白海棠诗,雨洗风吹色不同，胭脂井在淡烟中。等闲免得牛羊践，谁信当年面发红。,6
Song,王曾,其四,绕臂双条达，红纱昼梦警。,3
Qing,王苹,西河沿酒家题壁 其一,松浆初压自清浑，泥饮谁家老树根。野水不知深几许，半陂秋涨到柴门。,6
Qing,毛奇龄,江行,日日上江行，秋风两岸生。波翻当利浦，天尽豫章城。矶路烟楼迥，关门水木清。前滩争赛过，杳杳听鸣钲。,6
Tang,牛徵,登越王楼即事,危楼送远目，信美奈乡情。转岸孤舟疾，衔山落照明。萧条看草色，惆怅认江声。谁会登临恨，从军白发生。,2
Qing,允禄,夏日山庄应制,山庄宜夏日，五月似秋凉。瑞草随风动，名花裛露芳。鸟啼青嶂下，燕掠碧溪傍。佳景陪宸赏，惟思献寿觞。,6
Tang,僧可止,哭贾岛,燕生松雪地，蜀死葬山根。诗僻降今古，官卑误子孙。冢栏寒月色，人哭苦吟魂。墓雨滴碑字，年年添藓痕。,2
Yuan,林景熙,神山寺访僧（原注：在平阳仙口。）,独客无清伴，高僧住别村。空山卓锡影，断石系舟痕。风细松生籁，沙虚竹走根。小亭閒坐久，落日啸孤猿。,4
WeiJin,张翼,其三,遥遁播荆衡，杖策憩南郢。遭动透浪迹，遇靖恬夷性。拊卷从老语，挥纶与庄咏。遐眺独缅想，萧神飙尘正。时无喜惠偶，绝韵将谁听。习子茂芳标，有欣徽音令。颖敷陵霜倩，葩熙三春盛。拂翮期宵翔，岂与桑榆竞。我混不材姿，遗情忘雕映。虽非峄阳椅，聊以翮泗磬。,0
Qing,王灏,鹧鸪天 忆别,菡萏香残荔子红。榕阴绿覆小池东。昨夜梦回江水上，今朝身在画屏中。人忆别，意无穷。那时分手忒匆匆。蟀声断续垂杨路，千里关山皓月同。,6
Yuan,周伯琦,其四,百日开名宴，崇班列上公。马鸣金騕袅，冠耀玉玲珑。合乐咸韶奏，群羞水陆丰。林林应述职，能继古人风。,4
Song,王琪,无弦琴,寂寞之淳音，其为乐至深。应嫌鼓腹者，独自抚弦琴。,3
Yuan,王艮,其三 吴王猎场,孙氏保泽国，上马操金戈。获禽非其志，岂必施虞罗。霸气凌秋旻，精采一何多。俯仰迹已陈，禾麻被平坡。,4
Tang,僧幻梦,送最澄上人还日本国,却返扶桑路，还乘旧叶船。上潮看浸日，翻浪欲陷天。求宿宁逾日，云行讵隔年？远将乾竺法，归去化生缘。,2
Ming,王路,白鸥,翩翩长啸自来身，荆棘如何日与邻。翻羡白鸥无系累，满湖秋水去来频。,5
Yuan,甘立,送国王朵儿只就国,奕世名王策骏功，远分茅土镇辽东。玉符金印传孙子，铁券丹书誓始终。沧海断霞通虎帐，黑河飞雪暗雕弓。莫忘圣武艰难日，四杰从容陟降同。,4
Yuan,王吉昌,老君吟,灵风透骨髓，秀气盈肢节。抽添离与坎，动静相交设。符数周天，造聚阴阳气神结。黄庭锦帐浑孕瑞，变化阳魂，胜地天通彻。细分别。三千真造化，消息玄黄泄。性光无点污，莹如冰据澡雪。顿超三界真欢悦。歌吟游阆苑，道情清绝。,4
WeiJin,夏侯湛,秋可哀,秋可哀兮哀秋日之萧条。火回景以西流。天既清而气高。壤含素霜。山结玄霄。月延路以增夜。日迁行以收晖。屏絺绤于笥匣。纳纶缟以授衣。秋可哀兮哀新物之陈芜。绸筱朔以敛稀。密叶槭以损疏。雁擢翼于太清。燕蟠形乎榛墟。秋可哀兮良夜之遥长。月翳翳以隐云。星胧胧以投光。映前轩之疏幌。照后帷之闲房。拊轻衾而不寐。临虚槛而褰裳。感时迈以兴思。情怆怆以含伤。秋可哀兮哀南亩之菜荒。既采萧于大陆兮又刈兰乎崇冈。,0
Yuan,周南老,至正丁酉冬督役城虎丘连月馀赋诗八首录呈居中禅师（录三） 其一,捧檄趋功城虎丘，因高据险互相缪。湛卢一跃寒潭底，夜半光芒射斗牛。,4
Tang,羊士谔,南池荷花,蝉噪城沟水，芙蓉忽已繁。红花迷越艳，芳意过湘沅。湛露宜清暑，披香正满轩。朝朝秖自赏，秾李亦何言。,2
Ming,尹嘉宾,寄破山樵者李超无,结隐深随麋鹿群，上方钟磬断知闻。空山岁晚多冰雪，若个峰头踏冻云。,5
Ming,丁钺,六寨晴霞,千尺青峰百尺松，兵戈故垒忆从龙。平章去后山容壮，日暮飞霞照万重。,5
Ming,王恭,松寺清秋,迢递青莲宇，云边事事幽。松花山路晚，鹤梦寺门秋。黄叶僧前落，清泉屋上流。所嗟尘累久，那得此淹留。,5
Yuan,王圭,和姚竹居按察赋木犀古韵,秋林风露摧老物，独为天香破金粟。空庭弄影月参差，想见当年羽衣曲。霜台诗老清不贫，高斋宴坐花为宾。芳蕤互映金碧丽，正色不假铅丹匀。忘言对此心为写，笑摘繁英呼伯雅。不须重续小山词，自有公诗敌琼斝。,4
Tang,僧拾得,诗 其一,诸佛留藏经，只为人难化。不唯贤与愚，个个心搆架。造业大如山，岂解怀忧怕。那肯细寻思，日夜怀奸诈。,2
Qing,王韺,挽左宗棠联,昔年拓地过乌孙，喜从兹春度玉门，边庭无限新栽柳；往岁陈书留白下，倘此后胪传金殿，秘苑争看旧养花。,6
NanBei,沈炯,从游天中寺应令诗,福界新开划，名僧共下筵。杨枝生拱树，锡杖咒飞泉。石座应朝讲，山龛拟夜禅。当非舍卫国，卖地取金钱。,1
Qing,六十七,新月,东瀛寥阔月来迟，伫待清光漾水涯。台上乍开三寸镜，窗前初画一弯眉。鸿惊曲木云深处，鱼避沈钩浪暖时。应是婵娟深自晦，岂教玉斧镇相窥。,6
WeiJin,嵇含,登高诗,七月有七日，蠢动思登高。显首稀乾精，方类自相招。,0
Yuan,僧惟则,登茅山天市坛,天市危阑倚碧空，两京山水见冥蒙。东来十日风霜路，只在寒岚一抹中。,4
Song,毛直方,寄梅村山人 其一,古松树下昼阴寒，云亦何心去不还。却怪建州城里梦，一春多在湛卢山。,3
Tang,吴少微,哭富嘉谟,吾友适不死，于戏社稷臣。直禄非造利，长怀大庇人。乃通承明籍，遘此敦牂春。药厉其可畏，皇穹故匪仁。畴昔与夫子，孰云异天伦。同病一相失，茫茫不重陈。子之文章在，其殆尼父新。鼓兴斡河岳，贞词毒鬼神。可悲不可朽，车輤没荒榛。圣主贤为宝，吁兹大国贫。,2
Yuan,汪鑫,晓发霅川,钟绝棹歌发，霜寒过霅川。云栖山顶寺，月堕水中天。宿雁惊渔网，啼乌近客船。舟人自相语，沧海半成田。,4
Ming,尹铉,长门怨。次唐人,莺花愁一院，歌管竞千门。永巷无消息，深宫绝幸恩。酒翻裙旧污，泪拭袖新痕。诸伴犹争宠，幽怀不敢言。,5
Ming,方孝孺,其五,三朝兼庶政，仁孝感婴孩。万岁千秋志，经天纬地才。未登宸极定，忍见泰山颓。圣子承皇业，能舒四海哀。,5
Qing,方正澍,对联,目中敢谓空千古；海外原来有九州。,6
Qing,方彦珍,月上海棠 对酒,东墙浩月移花影。是谁人、宜此良宵景。把酒吟秋，有娇红、助侬诗兴。高歌唱，未识海棠曾听。频唤花仙花不应。这宿酲、醉到何时醒。辗转回思，想嫦娥、共伊清韵。待醉了，好去同游幻境。,6
Tang,毛文锡,巫山一段云 其一,雨霁巫山上，云轻映碧天。远风吹散又相连，十二晚峰前。暗湿啼猿树，高笼过客船。朝朝暮暮楚江边，几度降神仙。,2
Ming,左国玑,夏日酬方郑二子见访,野院夕阴入，扫除仍布筵。地经残雨后，人醉碧萝前。落日归双鹭，乔林响万蝉。凉飔吹不断，应为两高贤。,5
WeiJin,庾阐,游仙诗十首 其五,荧荧丹桂紫芝。结根云山九疑。鲜荣夏馥冬熙。谁与薄采松期。,0
Tang,王严光,诗,郡将虽乘马，群官总是驴。,2
Song,王钦臣,宿华岳观（《诗永》作王铚诗）,凌空老树云垂叶，压屋梨花雪照人。深愧地仙教俗客，殷勤留看华山春。,3
NanBei,刘逖,对雨诗,重轮宵犯毕，行雨旦浮空。细落疑含雾，斜飞觉带风。湿槐仍足绿，沾桃更上红。无由似玄豹，纵意坐山中。,1
Ming,王元俸,其十九,眼前今古泪交颐，天远楼高宋玉悲。满院落花从覆地，旧山残烧几侵篱。风飘玉笛凄初断，云破霜鸿欲度迟。纵有芳尊心不醉，更应无处展愁眉。,5
WeiJin,薛综,驺虞颂,婉婉白虎，优仁是崇。饥不侵暴，困不改容。敛威扬德，恺悌之风。圣德极盛，驺虞乃彰。,0
NanBei,张正见,其二,陇头流水急，流急行难渡。远入隗嚣营，傍侵酒泉路。心交赐宝刀，小妇成纨裤。欲知别家久，戎衣今已故。,1
Yuan,周砥,怀玉山子,伊昔延清赏，玉山仙子家。风吟萝磴月，云卧雪岩花。海鹤西飞远，吴门东望赊。相思似春草，烟雨满天涯。,4
WeiJin,袁宏,其二,无名困蝼蚁，有名世所疑。中庸难为体，狂狷不及时。杨恽非忌贵，知及有馀辞。躬耕南山下，芜秽不遑治。赵瑟奏哀音，秦声歌新诗。吐音非凡唱，负此欲何之。,0
Qing,文廷式,其二,才大能医国，时危特荐贤。秉枢三月少，扶直万夫传。执卷期门习，疏渠潦水迁。堂堂论治绩，真到古人前。,6
Ming,方蕖,其二,騄駬嘶金勒，干将吼玉龙。楼兰犹未斩，无梦到关中。,5
Qing,方无隅,和友冬日登冶父山访星师,寒谷回春律已吹，幽寻容与入山时。僧闲客至鸟先报，壑静风生竹预知。龙树法中参定慧，虎溪桥畔识津涯。拈花一笑忘言后，南渡重来又是谁。,6
Yuan,汪时中,汉武帝,天马西来苜蓿堆，五云宫阙是蓬莱。可怜商鼎盐梅味，不似金茎露一杯。,4
Tang,上官婉儿,其七,瀑溜晴疑雨，丛篁昼似昏。山中真可玩，暂请报王孙。,2
WeiJin,无名氏,崔寔引农语（《诗纪》作四民月令引农语二章。） 其二,河射角，堪夜作。犁星没，水生骨。,0
Yuan,山主,临江仙,独坐岩前寻思虑，如来妙法难量。慈悲苦海作舟航。缘人有分，难苦免灾殃。得指华严真法界，明明处处无方。禅河皎皎曜神光。曹溪门下，新到旧家乡。,4
WeiJin,杨戏,其二十 杨季休,越骑惟忠，厉志自祗。职于内外，念公忘私。,0
Qing,王至甸,过惠阳花隐洲,曲曲林亭澹澹春，水声花影四无邻。明年石上寻鸿爪，谁识玄都旧道人。,6
Tang,吕从庆,平原,碧天连野色，微雨湿蒿藜。鸟影松间没，蝉声柳外嘶。寺僧张远盖，田父把轻犁。逸趣纷纷入，都堪作画题。,2
Tang,李播,天文大象赋,垂万象乎列星，仰四览乎中极。一人为主，四辅为翼。句陈云云。,2
Tang,李适,侍宴安乐公主新宅应制,银河半倚凤皇台，玉酒相传鹦鹉杯。若见君平须借问，仙槎一去几时来。,2
Yuan,于立,送姚子章赴浙省计事玉山同赋,之子东游去，神驹背若鸿。天枢黄道外，星使紫微中。北岫云双屐，西湖雪一蓬。重来旧游地，谈笑莫匆匆。,4
Yuan,吴云,道中遣兴 其一,雨馀烟柳绿如苔，水净沙明白鸟回。花气满船无觅处，隔篱村舍瑞香开。,4
WeiJin,杨泉,五湖赋 其一,浚矣大哉，于此五湖。乃天地之玄源，阴阳之所徂。上值箕斗之精，与云汉乎同模。受三方之灌溉，为百川之巨都。居扬州之大泽，苞吴越之具区。底功定绩，盖寓令图。南与长江分体，东与巨海合流。太阴之所毖，玄灵之所游。追湖水而往还，通蓬莱与瀛洲。尔详观其广深之所极，延袤之规方。邈乎浩浩，漫乎洋洋。西合乎蒙汜，东苞乎扶桑。日月于是出入，与天汉乎相望。头首无锡，足蹄松江。负乌程于背上，怀大吴以当胸。左有苞山，连以醴渎。岝萼崔巍，穹隆纡曲。大雷小雷，湍波相逐。右有平原广泽，曼延旁薄。原隰陂坂，各有条格。茹芦菼乱，隐轸肴错。冲风之所去，零雨之所薄。,0
Tang,僧惟审,赋得闻晓莺（一作黄鸟）啼,捲帘清梦后，芳树引流莺。隔叶传春意，穿花送晓声。未调云路翼，空负桂枝情。莫尽关关兴，羁愁正厌生。,2
Ming,丘夫人,题吹弹歌舞图 其一,谁家有女颜如玉，手持几竿昆崙竹。镂金编云一片形，含商弄羽千般曲。一声迟，晓起丹山彩凤啼。一声疾，夜半孤舟嫠妇泣。一声喜，秦楼仙侣同飞起。一声悲，异时忠臣乞食归。十分妙趣真无比，良工写入霜缣里。时人莫道是无声，仙声不入凡人耳。,5
Tang,宇文鼎,山下泉,可致清川广，难量利物功。涓流此山下，谁识去无穷。,2
Tang,织绡女,与萧旷冥会诗① 其二,织绡泉底少欢娱，更劝萧郎尽酒壶。愁见玉琴弹别鹤，又将清泪滴真珠。,2
Yuan,李俊民,其三,势截长河浪，横陈百步梁。经营方断手，过涉不褰裳。漫惜千金瓠，休誇一苇航。西风箫鼓咽，奠酒水仙堂。,4
Ming,僧大遂,雨中怀黄叶老人,不断黄梅雨，知师反得闲。孤眠听鸣溜，孰谓非深山。苔色渐逾槛，溪光欲浸关。爨烟厌空寂，一去便忘还。,5
Ming,王懋明,其二,闲来北窗下，了了见云峰。未释形骸累，徒怀禽尚踪。晤言清夜月，留客翠微钟。数亩长荒秽，无心学素封。,5
Ming,尹伸,八月十三夜新楼看月,云气渐轻散，檐月势将圆。欲知光力厚，须看万瓦妍。南头出数峰，黛景大于拳。蛮火星星红，岩居如巢然。昔为豺与狼，今作犬与犍。烽火暂停静，鼓吹时骈阗。顾见残城中，新屋添数椽。树杪连回堞，酒垆生薄烟。不忝庾公楼，稍惭宾从缘。岑寂夙有会，吟咏天所便。室家念且轻，物物岂得牵。谁知向来苦，秋兴为之湔。,5
Ming,王猷,赠送冯嶰谷出关,卧龙谁肯老沉吟，万里从戎国士身。欲洗英雄埋骨恨，更酬圣主筑坛慇。防胡岂藉羁縻策，仗剑期空绝漠氛。为语玉门关外将，东南民力竭如焚。,5
Qing,方殿元,其三,我辈无相识，孤音待后人。炼成千岁鼎，谢尽片时春。南郭群为吹，西施独自颦。殷勤寄明月，一月一回新。,6
WeiJin,陆云,大安二年夏四月大将军出祖王羊二公于城南堂皇被命作此诗（六章。）,时文唯晋，天祚有祥。圣宰作弼，受言既臧。有赫斯庸，勋格昊苍。景物台晖，栋隆玉堂。（一章）惟帝思庸，大兴光迪。圣敬远跻，神道玄邈。思媚三灵，诞膺天笃。嘉命既辱，王人言告。（二章）翼翼王人，言告惟慕。公舆驾言，乃眷斯顾。华旂飞藻，鸣鸾振路。騑騑驷牡，嘘天载步。（三章）我有高夏，如云斯荟。雕轩戾止，薄言嘉会。问谁在宴，惟俊惟乂。丰俎殷荐，献酬交泰。（四章）攸攸昊天，南正兴言。朱明有晔，万叶翠繁。昌云垂天，凯风熙颜。王臣在此，贻宴于欢。（五章）悬象西颓，虞渊纳景。嘉乐未晞，严驾已整。行矣征人，身乖路永。飞骖顾怀，华蝉引领。遗思北京，结辔台省。（六章）,0
Tang,僧栖白,寿昌节赋得红云表夏日,景候融融阴气潜，如峰云共火相兼。霞光捧日登天上，丹彩乘风入殿檐。行逐赤龙千岁出，明当朱夏万方瞻。微臣多幸逢佳节，得赋殊祥近御帘。,2
NanBei,施荣泰,杂诗,赵女修丽姿，燕姬正容饰。妆成桃毁红，黛起草惭色。罗裙数十重，犹轻一蝉翼。不言縠袖轻，专叹风多力。锵佩玉池边，弄笑银台侧。折柳贻目成，采蒲赠心识。来时娇未尽，还去媚何极。,1
Ming,王叔承,有调,相思回梦入青扉，隔夜红绡月色微。巫峡行云含雨出，章台折柳带春归。颦开镜里新沾黛，笑拂床头旧舞衣。怪得莺莺憔悴死，鸳鸯花下又双飞。,5
Yuan,吴志淳,閒居东湖述怀,野叟耕锄喜近郊，柴门风雨夜萧骚。卧龙岂欲烦三顾，老鹤长鸣向九皋。北阙湛恩新赐爵，近臣传敕旧同袍。自怜经济全无术，祇有山林兴最高。,4
Qing,方拱乾,早起,长夜厌朝眠，暾光到枕先。家无烦老事，人爱早晴天。研洗和冰墨，炉温隔夕烟。惺惺平旦气，孤坐倍泠然。,6
WeiJin,缪袭,青龙赋,懿矣神龙，其知惟时。览皇代之云为。袭九泉以潜处，当仁圣而觌仪。应令月之风律，照嘉祥之赫戏。敷华耀之珍体，耀文采以陆离。旷时代以稀出，观四灵而特奇。是以见之者惊骇，闻之者崩驰。观夫仙龙之为形也。盖鸿洞轮硕，丰盈修长。容姿温润，蜲蜿成章。繁蛇虬蟉，不可度量。远而视之，似朝日之阳。迩而察之，象列缺之光。爚若鉴阳，和映瑶琼。日对若望飞，云曳旗旌。或蒙翠岱，或类流星。或如虹蜺之垂耀，或似红兰之芳荣。焕璘彬之瑰异，实皇家之休灵。奉阳春而介福，赉乃国以嘉祯。,0
Song,壑大,西湖为陈世崇饯行（咸淳壬申）,我昔见君方成童，长吉才华惊钜公。人间科第不屑就，直使声名闻九重。乃翁引上凝华殿，子虚不待他人荐。入直承明凡几年，天上奇书尽曾见。翩然归去大江西，二疏父子还相随。故乡分得云水地，却喜不爽渔樵期。春雨骑牛对烟草，何如振衣随龙五云表。秋霜黄独煨地炉，何如驼峰犀箸食天厨。林间食叶抄诗句，何如宫妃捧砚挥毫处。溪边照影著荷衣，何如龙门应制夺锦时。钧天梦断难回顾，浩然合在山中住。金石台前伴白云，六年不踏西湖路。今日重来发长吁，忍看清平破草庐。尽拈书籍向人卖，归买田园供荷锄。乃翁八十齿发落，倚门待儿斜日薄。孤山梅花带不归，却唤扁舟载童鹤。,3
Tang,湘妃庙,其三,玉辇金根去不回，湘川秋晚楚弦哀。自从泣尽江蓠血，夜夜愁风怨雨来。,2
Yuan,范梈,其五,往备清华职，宁知濩落心？槐街春日盛，杏省午烟深。出试终何补？还归敢自任。祇惭山泽吏，空受二毛侵。,4
NanBei,陈暄,食梅赋,魏无林而止渴，范留信而前尝。赐一时之名果，遂怀核而矜庄。昔咏酸枣之台，今食酸味之梅。眼同曹瞒之见树，形异韦诞之闻雷。胸既咽而思鸠杖，闷欲死而想仙杯。非投壶而天笑，等王孙而客哈。,1
Ming,孔克伸,太祖面谕题蒋山诗,压尽群山素有名，巍巍雄峙独峥嵘。数峰碧玉朝天阙，一带螺屏映帝京。云窦雨晴龙虎现，月岩风暖凤凰鸣。应知圣主无疆福，日听昆崙万岁声。,5
Qing,方尔谦,贺寒云夫人五十生日寿对,有父有夫有子有孙，世上中年可称有福；能诗能书能画能绣，眼前亲戚无此能人。,6
Qing,孔继瑛,游大明湖,大明湖景似苏堤，也向熏风策杖藜。历下亭环流水曲，会波楼绕远山齐。香飘花浦莲初放，歌入芦洲舫又迷。一抹烟云催夕照，回看月挂柳梢西。,6
Tang,何讽,梦渴赋,不宿食以晨饮。困钟盂以沈寝。永春昼而高扃。随幅巾而横枕。及乎酒适衷肠。神游异方。烟生喉舌。惝然如狂。爰瞰甃以窥汲。谅不任于呼吸。俄据河而俯渎。乃器舟而杯斛。倒鱼鳖之窟宅。见蛟龙之委伏。犹胃肠之不浃。资宴饮而未足。由是奔九江。走五湖。手不暇于斡运。心不息于踌躇。见波渐竭而百川如线。岸益高而底淤将枯。腹慊尔而未觉。肺燥然而不濡。寻至大溟。茫然连清。岂尔浩瀚。而吾量不盈。斟酌未几。倏见涯涘。百灵稽首。乞留濡溉。吾腹未充。岂汝为意。俄倾竭于浩渺。奄滴沥而无渍。瑶宫贝阙。尽列平地。三山赤城。可以步至。鲲鲸噞喁。相喣以呬。大鹏惊攫。巨鳌愕眙。四顾燥涸。悒然兴情。此情何奇。非吾所知。恨沧海之可罄。不足充吾之所思。周遭有截。块然墆㙞。水府万族。咸呼帝阙。帝且不闻。吾欲未竭。方将寻蚁蛭。期耿恭。问姜母以何在。访舒姑而欲从。辨夸父于渭上。吊相如于临邛。万计已尽。六腑如烬。窗日斜照。飞蚊绕鬓。既惊既觉。可叹可笑。饮不尽器。枯肠已疗。支颐沈吟。其意逾深。以吾此日之一梦。见自古不足者之心。,2
Ming,左光斗,咏怀诗示缪西溪宫谕,玄鹿遵长林，白鹤舞晴雪。山中有神人，避世修隐诀。呼吸通神明，坐对忘寒热。出世君何长，入世我何拙。烦师指病根，迷途顿悟彻。长路近双履，霜飞水冻冽。,5
Ming,王绪宏,净影寺,四围山壁立，天光一线通。岩开知鸟道，嶂合是幽宫。塔影千年月，涛鸣六月风。应知谈法处，龙象报神宫。,5
Ming,王健,别建安尹陈石阳,王粲忽不乐，陈琳将远行。三秋离别思，十载结交情。日下飞凫影，云中去雁声。有怀他夜月，梦绕建安城。,5
Yuan,王奕,到扬州,仙去琼花不见根，津桥明月共谁论。百馀载作江藩翰，十几年来蓟户门。淮海楼头诸老眼，平山堂外六军魂。翻愁吴楚空遗彦，作史无人岁月昏。,4
Song,万俟咏,失调名,昔年曾共黄花酒，一笑新香。,3
Yuan,朱德润,题陈直卿一碧万顷,浩荡具区尾，苍茫不断流。水光浮四际，云气接三州。日月双丸吐，江山万古愁。吟轩未能敞，乡思独登楼。,4
Ming,王樵,遣怀兼怀姜凤阿内翰二首 其一,浅疏难应俗，忧喜只随人。到处身如寄，何时我是真。兴来还自败，老去欲谁亲。回首高阳里，荀家有二仁。,5
NanBei,徐悱,白马篇,妍蹄饰镂鞍，飞鞚度河干。少年本上郡，遨游入露寒。剑琢荆山玉，弹把随珠丸。闻有边烽息，飞候至长安。然诺窃自许，捐躯谅不难。占兵出细柳，转战向楼兰。雄名盛李霍，壮气能彭韩。能令石饮羽，复使发冲冠。要功非汗马，报效乃锋端。日没塞云起，风悲胡地寒。西征馘小月，北去脑乌丸。报归明天子，燕然石复刊。,1
Yuan,甘复,赠仲庸艾先生,丘壑念长栖，荣宦非素心。一朝使者骑，来辟荒山阴。徘徊释短褐，慷慨援长琴。开燕集朋游，趣装辞故林。平生经济术，名动江汉浔。逝川赴东海，孤云还北岑。行藏各异态，努力及华簪。层城睇高雁，岁晚待徽音。,4
Tang,朱湾,咏壁上酒瓢呈萧明府,不是难提挈，行藏固有期。安身未得所，开口欲从谁。应物心无倦，当垆柄会持。莫将成废器，还有对樽时。,2
Ming,王履,南峰顶,搔首问青天，曾闻李谪仙？顿归贪静客，飞上最高巅。气吐鸿蒙外，神超太极先。茅龙如可借，直到五城边。,5
Ming,王铎,沙河镇,公田沙土积，喜遇旧山春。人屋胡尘断，寝园石兽新。桃开潭外火，磬落宦中身。未定玉泉趣，鸥心疏与亲。,5
Yuan,申屠衡,问梅阁,石阑护苔枝，相对黄昏月。问答本无言，翠禽强饶舌。,4
Ming,于觉世,感怀和家兄回狂韵,十年作赋客心违，独倚危楼啸落晖。《天问》有词愁莫对，奚囊得句满方归。画中诗意云生岫，醉里良朋月傍扉。何日乘风当破浪，监州不设蟹初肥。,5
Yuan,李好古,后庭花,那𥚃也阳台云雨踪。不比那秦楼风月丛。张生云：敢问小娘子家在何处。正旦唱：只在这沧海三千丈。险似那巫山十二峰。张生云：小生做贵宅女婿。就做了富贵之郎。不知可有人服侍么。正旦唱：俺可更有门风。无非是蛟虬参从。还有那鼋将军鳖相公。鱼夫人虾爱宠。鼍先锋龟老翁。能浮波惯弄风。隔云山千万重。要相逢指顾中。,4
Ming,陈棐,横渠先生祠,关中多圣灵，儒者昔何疏。孔尼不到秦，博士曾坑除。龙虎争战斗，焚溺及诗书。久之弦诵歇，齐鲁重璠玙。宋世阐文教，生贤近横渠。匡世每谈兵，岂真为穰苴。高明性元远，佛老非崇虚。讲经撤座虎，悟理听鸣驴。绝学真继圣，微言切砭愚。浮名轻簪冕，古服雅儒居。所以濂洛后，关西擅馨誉。我来拜祠下，一停恤使车。祠荒有蔓草，遗像犹俨如。我问程朱裔，博士出乘舆。谁能引此典，请之承明庐。,5
Qing,王策,十六字令 促织,愁。草际凄凄诉不休。良夜永，织就一庭秋。,6
Ming,释大持,赠王粹甫,入竹避生客，家人无处寻。烧琴成独响，拜石作同心。花㡳白衣酒，雪中黄面吟。有时修小节，醉不到东林。,5
Song,毛珝,掩卷,盈箱积案欲何如，误尽苍生半属渠。陆贽外谁无负学，皋陶前是读何书。凿开素朴惟三画，斲碎真淳遂五车。安得六经行世外，民风尽返结绳初。,3
Tang,丘丹,忆长安 四月,忆长安，四月时，南郊万乘旌旗。尝酎玉卮更献，含桃丝笼交驰。芳草落花无限，金张许史相随。,2
Tang,吕温,及第后荅潼关主人,本欲云雨化，却随波浪翻。一沾太常第，十过潼关门。志力且虚弃，功名谁复论。主人故相问，惭笑不能言。,2
Yuan,王彝,其八 竹谷,几曲转逶迤，月明人迹稀。长林秋露落，一犬吠山扉。,4
Yuan,吴师道,客杭九日别柳道传黄晋卿出饮江头陈氏楼客杂甚,黄菊开时酒价廉，晚声沙市簇青帘。不堪衣袂犹为客，偶上楼头试卷帘。良友相逢还易别，老兵对饮且无嫌。西风放棹龙山去，何必疏狂脱帽檐。,4
Tang,僧可止,寄积麦山会如长老,默然如大道，尘世不相关。青桧行时静，白云禅处闲。贫高一生行，病长十年颜。夏满期游寺，寻山又下山。,2
Ming,叶春及,青霞楼宴集,世远仍楼在，霜清与客凭。窗间群岫列，阶下一泉澄。簪笏名家旧，壶觞野兴增。卜邻吾已后，惆怅暮云层。,5
Yuan,何失,辞荐,平生疏懒性，发赤向人前。岂识为官贵，那贪处士贤。慈亲俱老大，稚子始狂颠。此日能完聚，称觞赖圣年。,4
WeiJin,李氏,冬至诗,灵象寻数回，四气平运散。阴律鼓微阳，大明启修旦。感兴时来兴，心随逝化叹。式宴集中堂，宾客盈朝馆。,0
Yuan,僧梵琦,漠北怀古四首 其一,旷野多遗骨，前朝数用兵。烽连都护府，栅绕可敦城。健鹘云间落，妖狐塞下鸣。却因班定远，牵动故乡情。,4
NanBei,何胥,赋得待诏金马门诗,汉家一统轨，济济万国朝。飞缨拂晓雾，轻辇逐晨飙。槐衢映绿绂，日彩丽金貂。此时参待诏，谁复想渔樵。,1
Ming,方太古,读孙太初去冬所寄杂诗,发笥得诗肝肺热，山人舆谁同住山。碧云行空月皎皎，春风满地花斑斑。昔年缄线只自好，今日门户如予闲。爱说轻身事修炼，吾当为汝解连环。,5
Song,丁逢季,榴皮题壁,水云深处扣仙居，对酌春风夜有馀。说遍东南耆旧话，始知胜读十年书。,3
Qing,六十七,初抵台湾柬书都谏,茫无涯涘海天春，篷转云飞辨不真。䌽鹢乘风穿雁屿，绣衣衔命跨鲲身。番黎乐享承平久，士女欢迎气象新。万里故人初把臂，相看先问近诗频。,6
Qing,王庭,念别庾清白生二子,离筵无汝在，恻恻意加伤。秋不堪人别，寒将去路长。城楼烟似雨，水夜月为霜。只此乡园地，居然己断肠。,6
Ming,王元俸,其八,每到高斋强展眉，閒身事少只题诗。石床扫叶安茶冷，渔浦惊风下钓迟。客路远依红树宿，深山长与白云期。潸然回顾难消遣，花落月明空所思。,5
Song,王钦臣,戏书长老院,蜀国相如最好辞，武皇深恨不同时。凌云赋罢还无事，寂寞文园兴可知。,3
Qing,毛振翧,青县客寓度岁,永安城外一逢春，自笑年年作旅人。沧海麻姑空有约，瀛洲仙客杳难亲。即看冻水冰花解，又见河桥柳黛新。老马途谙休叹息，曾闻天语重劳臣。,6
Yuan,尚仲贤,小梁州,我这𥚃亲送辕门捧玉瓯。将军你莫记冤雠。云：左右。将一饼金来。卒子云：金在此。尉迟云：元帅要这金做甚么。正末云：将军。唱：这金权为路费酒消愁。指望待常相守。谁承望心去意难留。,4
Qing,文昭,晚晴气爽镫火可亲偶翻近诗甲乙编次因成一律,得归茅屋远尘寰，造物多情不吝闲。惊酒断无门剥啄，亲人时有鸟间关。树头华月黄于橘，天外颓云墨似山。戏罢五禽还继火，数篇束笋手重删。,6
Tang,李邕,日赋,惟元气之播仪。式景曜之腾烈。倚崇盖而西转。骏流光之东晰。岂盈缩兮弥岁。亦畏爱兮异节。暾淑色而布和。赫炎氛而生热。所谓纯精。至高至明。烛龙照灼以首事。踆乌奋迅而演成。开天地之司目。为帝王之我兄。文思以之寅饯。神武以之揭行。是以节朝有政。逮昃未餐。扬晖而四方动色。霁景而万物耸观。豁云雾之凝暗。解雪霜之冱寒。愿挥戈兮再昼。俟倾藿兮长安。至若瑞气浮烟。休徵抱戴。乍出海而融朗。忽飞天而光大。千里发乎主明。五色见于时泰。将闭谷兮永言。岂覆盆兮贻悔。则有怀人惆怅。酌醴献酬。冥一醉兮千日。渴一日兮三秋。昔定鼎兮卜洛。彼升天兮上游。处立观于溟渤。遂测景于嵩邱。借如夸父弃策。奔走何益。夫子重阴。道业所钦。叹迟迟之春日。阻悠悠之宿心。惜落照于崇木。重遥思于竹林。粤若飞箭易及。长绳难驻。知息影之未宁。喜倾盖之相遇。始曝书兮多暇。复炙背兮成趣。见兰蕙之有晖。想桃李之可树。别有誓以期皦。至以忧长。既中时而必𥶬。亦后甲而见阳。与圣人兮齐朗。宜君子兮借光。卜在地而占吉。说通梦而寻昌。匪直烛之灭私。行之惟则。若御车之有轮。岂抟空之无翼。固斡运兮谁使。谅周行而不息。重光起于一人。合璧旋于八极。观乎翠萍生实。赤羽从军。傥一编之欲授。曷三馀之敢闻。夕没衔于黛巘。朝隮夹于火云。何白驹之激急。致华发之缤纷。若乃江湖积气。雾雨经时。莓苔连于枕石。泥泞汨于川坻。仰苍苍而不见。俟杲杲而常欺。将遣慰兮安适。每沈冥兮自悲。借如谪居海上。喟息天间。有哀猿兮断续。无飞鸟兮往还。事填膺于瘴疠。情满目于云山。未回光于东阙。犹屈指于南蛮。乃举手而歌曰。披云睹日兮目则明。就日瞻云兮心若惊。日尔一日兮何道。时哉几时兮此生。,2
Tang,王棨,元日端门肆赦,史官开圣历，天子御层楼。寿域南山色，恩波东海流。绕栏生杞梓，当槛簇貔貅。日月祥光近，山河喜气浮。兆人瞻凤扆，万里御皇猷。欲识春生处，鸡竿最上头。,2
WeiJin,曹毗,黄帝赞诗（《诗纪》作咏史。）,轩辕应玄期，幼能总百神。体练五灵妙，气含云露津。掺石曾城岫，铸鼎荆山滨。豁焉天扉开，飘然跨腾鳞。仪辔洒长风，褰裳蹑紫宸。,0
Song,方信孺,题龙隐岩 其一,爱山那惜走千回，生怕前驱后骑催。石上参差鳞甲动，眼中在处画图开。骖鸾未办乘风去，浮鹢何妨载雨来。人事百年俱变灭，祇应题字不尘埃。,3
Qing,支清彦,韵珊有幽忧之疾不能治也作此解之,暝色赴柴门，斜阳急归鸟。残蓂傍户移，孤树笼烟倒。念我同心人，苦为愁怀搅。贫贱褫意气，哀乐杂怀抱。人生非枌榆，焉能百年保。努力事无图，荣名以为宝。,6
Song,王尚恭,和邵雍《安乐窝中好打乖吟》,窝名安乐已诙谐，更赋新诗讼所乖。岂以达为贤事业，自知安是道梯阶。权门富室先藏迹，好景良朋亦放怀。应照先生纯粹处，肯挥妙墨记西斋。,3
Yuan,李节,和高以敬韵,别君久见岁华新，邂逅相逢亦可人。灵鹫峰前看飞瀑，鹤林宫里度残春。时时送客伤南浦，夜夜占星对北辰。莫话当时旧游处，落花芳草倍伤神。,4
Qing,方成圭,其二,诗天无际任穷搜，屈曲依人信足羞。谁与鲲鹏争变化，不随鹒蟀度春秋。身逃绮劫仙应妒，手把灵符鬼亦愁。读罢怪来香一缕，邻梅枝过短墙头。,6
WeiJin,庾阐,吊贾谊诗,虽有惠音，莫过韶頀。虽有腾蛇，终仆一壑。,0
Yuan,白朴,木兰花慢 题阙,听鸣驺入谷，怕惊动、北山猿。且放浪形骸，支持岁月，点检田园。先生结庐人境，竟不知、门外市尘喧。醉后清风到枕，醒来明月当轩。伏波勋业照青编。薏苡又何冤。笑蕞尔倭奴，抗衡上国，挑祸中原。分明一盘棋势，谩教人、着眼看师言。为问鲲鹏瀚海，何如鸡犬桃源。,4
Qing,孔丽贞,哭亡夫,亲老妾心悲，哭君无尽期。月圆分镜日，雨滴断肠时。生死魂难聚，幽明路已歧。纵为华表鹤，留语复谁知。,6
Yuan,方一夔,秋兴四首 其一,坐卧足清幽，何须定远侯。一檐霜竹月，四壁夜虫秋。酒不推辞醉，诗能断送愁。可怜江令老，万里返南州。,4
Ming,于若瀛,缺题,不问深红与浅红，名园次第暗芳丛。乍随絮逐仍依草，忽向西飞又转东。嫩碧朝添眉自恨，流黄夜罢锦成空。年年一度开还落，始信隋家剪未工。,5
Qing,方式济,题遂安邹广文效忠图,遂安城，大如斗。贼兵来，县官走。儒官骂贼贼缚肘，乘机遁出豺狼口。集众击贼梃在手，妖星一扫宁鸡狗。贼伏莽，去还来。城门火，栖乌哀。登碑矢石驱风雷，狂氛恶雾层层开。释重围，士民喜。归我绛纱帷，理我旧书史。孤忠未显微官死，当年佐阵儿折齿，儿今抱图献天子。,6
Yuan,李质,游西湖与徐都尉分得香字二首 其一,轻云阁里弄晴光，湖水湖山引兴长。荇带谩萦春浪细，客衣初试越罗香。荷杯擎露鲛人泣，翠葆掀风海树凉。好傍绿阴维画舫，高歌白纻送清觞。,4
Qing,尹继善,过燕子矶游永济寺偶用壁间韵留赠默默上人,每过云蓝便系船，非关前路受风偏。秋残野岸丹枫冷，水落空江翠壁悬。月色微茫僧入定，钟声断续客初眠。回思十七年来事，似与名山有宿缘。,6
Ming,王守仁,公馆午饭偶书,行台依独寺，僧屋自成邻。殿古凝残雪，墙低入早春。巷泥晴淖马，檐日暖堪人。雪散小岩碧，松梢挂月新。,5
Ming,王铎,小土关入昌平,春气未能齐，荒郊见废畦。渠光犹活活，草意自凄凄。戍役愁烽火，村居厌鼓鼙。渔阳从此后，休使夜鸺啼。,5
Qing,尹继善,其二,万里苗疆路，黔山我旧过。峰高云傍马，磴险手攀萝。努力青霄远，伤离白发多。漫云非泽国，处处慎风波。,6
Ming,王韦,新春试笔,宦情离思近何如，半夜青阳到敝庐。鹊噪谩传新岁事，雁归应带去年书。乍开帘幕知寒退，剩得风烟惬闰余。一树杏花犹未发，欲尝春瓮更踌躇。,5
Song,王枞,灯花联句（同上）,无正文。,3
Yuan,王都中,白鹭,白鹭白如雪，照影临沙碛。翻被鱼先见，终日不得食。,4
Ming,僧大遂,盐官道中,风紧孤帆只半悬，近村才动午时烟。倒波独树枝犹活，傍道交芦叶不全。聚石牧童堆野灶，过桥渔妇上溪船。日长未是残阳候，人说盐城已在前。,5
Song,王钦若,其三,石城松柏锁烟霞。,3
Qing,毛秀惠,戽水谣,绿杨深沉塘水浅，轣辘车声满疆畎。倒挽河汉上陇飞，渴乌衔尾回环转。今夏旱久农心劳，西风刮地黄尘高。原田迸裂龟兆坼，引水灌之如沃焦。男妇足茧更流血，鞭牛日夜牛蹄脱。田中黄秧料难活，村村尽呼力已竭。,6
Tang,王威德,戏贾元逊,千具羖䍽皮，唯裁一量靺。,2
Song,尤袤,蜡梅,破腊惊春意，凌寒试晓妆。应嫌脂粉白，故染曲尘黄。缀树蜂悬室，排筝雁著行。团酥与凝蜡，难学是生香。,3
Ming,王邦畿,夜归,不觉归来夜，夜深寒气增。风飘前屋瓦，鼠齧后山藤。欲落上弦月，犹存亡妇灯。垂帘就襟枕，竟夕寐无能。,5
Yuan,邾经,题桃花白头翁,前度刘郎阻胜游，漫歌风雨替花愁。自怜人与春俱老，底事幽禽也白头。,4
NanBei,虞羲,望雪诗,岁杪云昼昏，玄池冰夜结。远风金河起，吹我玉山雪。,1
Yuan,卞思义,过邳州风雨不能渡宿州治,天下黄河势欲奔，江南游子黯销魂。阴风怒作波涛险，秋雨忽来天地昏。下榻可堪尘满席，开怀赖有酒盈尊。晓晴又上征鞍去，城下新添涨潦痕。,4
NanBei,费昶,和萧洗马画屏风诗二首（《诗纪》云。萧子范为太子洗马。） 其一 阳春发和气,日静班姬门，风轻董贤馆。卷耳缘阶出，反舌登墙唤。蚕女桂枝钩，游童苏合弹。拂袖当留客，相逢莫相难。,1
Yuan,方行,留别选禅师,分经莲漏下，幽径石苔封。却笑此时别，更于何日逢。敲门思看竹，解榻爱听松。明发孤舟去，江云千万重。,4
Ming,王象晋,言志,通籍三十年，息肩犹未得。静中自寻思，永夜劳转侧。来日苦无多，胡不惜筋力。富贵如浮云，百岁犹顷刻。世途多险巇，反覆无终极。何不早挂冠，戚友相亲㥾。西熟课儿孙，东皋艺黍稷。早毕公家赋，早完私家责。浊醪聊适口，粗粝堪供食。八口可无饥，四邻好为德。时而曳杖游，时而曲肱息。一事不萦怀，两耳常𦂳塞。用以怡吾神，徜徉华胥国。,5
Qing,方尔谦,挽张百熙联,满则思溢，高则思危，率土同声，知公长者；澄之不清，挠之不浊，铸金以事，其在斯人。,6
Qing,王慧,移居茜里旧宅,新唐一水绕街东，旧是柴桑五亩宫。松菊尚存思祖德，蓬蒿不剪见家风。花深鸡犬疏篱外，潮落鱼虾小市中。却爱常前双燕子，还寻故垒入帘栊。,6
WeiJin,乐府,其六,采桑盛阳月，绿叶何翩翩。攀条上树表，牵坏紫罗裙。,0
Tang,王履贞,太学壁经赋（以六经典法刊正文字为韵）,国家诞敷文命。建学崇政。置六经于屋壁。作偫儒之龟镜。剪遗文以辨谬。俾雅诰以详正。是以儒业益敷。皇风载盛。敩学既阐。廓宇斯分。饰素壁而照月。构丹梁而结云。于是集青衿之侣。延鸿儒之偫。贞八索。起三坟。采典谟之沦翳。次编之缤纷。稽古至今。从百家之正义。归真背伪。俾四海之同文。于是博考偫臣。宣明旧典。既科斗之互缺。亦鱼鲁之相舛。依鸟迹而难从。访蛇形而莫辨。定兹金。规程邈之隶书。遵彼古文。参史籀之大篆。然后命钟张之艺。诏文学之官。界四壁以绳直。挥五色之毫端。粲尔其彩。昭然可观。虽一劳之克定。乃千载之不刊。错综既备。班列有次。欲昭明于六书。先褒贬于一字。俾去颠讹之惑。用全述作之意。苟不绝于韦编。将永齐于石记。至于止戈为武。反正为乏。将为后生之式。必宪先王之法。爰及垂露悬针。鹤头蚊足。酌前修之楷模。为后来之轨躅。瞻彼垣墙。代兹牍。篇章焕炳。文雅照烛。正以先王之修。则曲礼三千。习以孔门之徒。则冠者五六。所谓一人作则。万国仪刑。光我廊庙。异彼丹青。示人范于古训。正国常于典经。既文明乎天下。宜远域而来庭。,2
WeiJin,裴秀,大蜡诗,日躔星纪，大吕司辰。玄象改次，庶众更新。岁事告成，八蜡报勤。告成伊何，年丰物阜。丰禋孝祀，介兹万祜。报勤伊何，农功是归。穆穆我后，骛兹蒸黎。宣力菑亩，沾体暴肌。饮飨清祀，四方来绥。充牣郊甸，鳞集京师。交错留迁，纷葩相追。掺袂成幕，连衽成帷。有肉如丘，有酒如泉。有肴如林，有货如山。率土同欢，和气来臻。祥风叶顺，降祉自天。方隅清谧，嘉祚日延。与民优游，享寿万年。,0
Song,方逢振,峡中和卜彦才韵,尹躬乐不在耕莘，乐在明明以及民。贪看回头多应错，偶闻变色始知真。圣贤气象心为大，天地根萌人是仁。认著濂溪窗草意，自家胸次一般春。,3
Qing,王辅丞,挽彭玉麟联,挺岳衡九千丈毓秀之奇，为诸生，为儒将，为名臣，正气壮河山，范希文经天纬地；报国家二百年养贤之德，不要官，不爱钱，不惜命，忠心昭史册，岳武穆烁古振今。,6
Tang,河湄鬼,愧谢诗①,我本邯郸士，祇役死河湄。不得家人哭，劳君行路悲。,2
Qing,孔毓玑,其六,花香散入空山月，龙气蒸成下界云。最是烟岚稠叠处，天光一线漏斜曛。,6
Yuan,吴采,其二,羁思愁怀耿未平，秋来景物倍伤情。苍鲸跋浪风偏恶，宝剑惊时夜亦鸣。南国未全沧海贡，中原犹望朔方兵。躬耕自惜英雄事，未必南阳老此生。,4
Ming,方万策,七星桥歌,山如峡兮石如碣，石巅树古水崖折。井冽泉寒雨雪霏，雄关百雉峰之缺。万仞嵬峨人迹稀，独临缥缈看奇绝。白云夹道护旌车，朔风吹衣剪旧襭。北望青山飞鸟外，一片霭黛狐兔穴。曩时伐鼓下榆关，边上羽书飞不辍。诏书数道天兵下，大将再呼罗彝灭。一自置长易郡名，封豕长蛇心悉折。太平万古树高标，汉代奇勋日月洁。,5
Tang,王损之,曙观秋河赋（以寥天晓清景曜昭晰为韵）,邈彼斜汉。丽于中天。遇良宵之已艾。与清景而相鲜。势则昭回。既阑干而远映。时方萧瑟。亦汎滥而高悬。的尔遥分。凄然仰眺。澄奕奕之浮彩。隐苍苍而引耀。孤星回泛。状清浅之沉珠。残月斜临。似沧浪之垂钓。轻晖幕幕。远景萧萧。色分隐映。光凝泬寥。拟瀑布而不落。似轻云之欲销。夜景将分。清光向晓。萦碧落以回薄。澹晴空而缥缈。跻攀不及。限一水以心遥。瞻望空劳。邈九霄而思杳。发迹无际。凌虚不倾。积曙色之牢落。𣹢爽气之凄清。疑曳练而势远。讶残虹而体轻。远想牵牛。渐失迢迢之状。遥思弄杼。无闻轧轧之声。景气潜昭。氛埃远屏。宁在地以为状。信滔天而挂影。可以玩清光。狎馀景。分晖爽亮。向晓色而亭亭。远势纵横。带秋光之耿耿。伟兹垂象。倬彼青霄。映星𨇠之的的。出云路以昭昭。想穿凿之初。悠然莫测。稽源流之始。邈矣方遥。则知匪自人功。实惟天设。自虚无而想像。界寥廓而昭晰。意天边之横注。远若波澜。想空里之潜流。遥疑呜咽。宜其临清泚。挹澄澈。傥天路之可升。与清漪而比洁。,2
WeiJin,张翰,豆羹赋,乃有孟秋嘉菽，垂枝挺荚，是刈是获，充簟盈箧。香铄和调，周疾赴急，时御一杯，下咽三叹，时在下邑，颇多艰难，空匮之厄，固不缀欢追念昔日，啜菽永安。太羹居正，众味归宗。,0
NanBei,刘孺,相逢狭路间（《诗纪》云。此亦赋别之诗。）,送君追遐路，路狭暧朝雰。三危上蔽日，九折杳连云。枝交幰不见，听静吹才闻。岂伊叹道远，亦乃泣涂分。况兹别亲爱，情念切离群。,1
Tang,李幼卿,其四,石室过云外，二僧俨禅寂。不语对空山，无心向来客。作礼未及终，忘循旧形迹。,2
NanBei,王僧孺,月夜咏陈南康新有所纳诗,二八人如花，三五月如镜。开帘一种色，当户两相映。重价出秦韩，高名入燕郑。十城屡请易，千金几争聘。君意自能专，妾心本无竞。,1
Song,方逢辰,其二,凡卉春妍誇国色，此花阴极抱阳明。人疑芝草非时出，我谓丹砂托树生。可惜洛中忻富贵，不知霜里蓄精英。老夫诗若宋初出，牡药如何得盛行。,3
Ming,叶小鸾,其二,绿酒盈尊未及衔，那堪津树引征帆。情知此别难留住，相对无言湿杏衫。,5
NanBei,殷淡,其十 昭德凯容乐（昭太后室。）,表灵躔象，缵仪纬风。膺华丹耀，登瑞紫穹。训形霄宇，武彰宸宫。腾芬金会，写德声容。,1
Yuan,汪泽民,祥符寺追和文敬所壁间韵,苍山寒日近禺中，揭浅缘深足茧重。仙子未归辽海鹤，轩皇曾驭鼎湖龙。诗题古壁无人续，梦断钧天何处逢。欲问古侯应不识，空遗萧寺锁云峰。,4
Tang,王履贞,目无全牛赋（以虚心通明暗与理会为韵）,著绝艺者。积功而成。穷物理者。因心而明。观彼庖丁之游刃。合夫天道之至情。运心术于妙用。得元技于惟精。相彼牛兮。虽完体斯在。于我目也。而折俎已呈。岂不以因功之深。为志所使。挥无厚以合度。投有閒之中轨。积就之妙。既由乎月将。操割之微。亦依乎天理。若动不导窾。任非由已。则必授夫力劬。孰能免夫目视。始吾于牛也。肤革未充。筋骸靡穷。心无所措其利。手无所施其功。惑臂臑之原本。迷脉腠之要终。动既多悔。勤而未通。逮三载以积用。乃一朝而发蒙。今吾于牛也。察其博硕。考其小大。不俟刃解。自将神会。定贵贱之骨。若委地而在前。视血膋之膏。虽表革而无外。信功著而理贯。乃道成而情泰。遂得不遵莲锷。不合桑林。骍骍之躯。折如应手。𧥄𧥄之角。割若惬心。此乃变化斯探。视听靡滥。美候明而咸见。虽处幽而无暗。夫人之修业。颇亦象诸。能元通而理达。则疑释而误虚。别有技业目牛。得同硕鼠。取势行止。喻义庠序。窃学见贤思齐。敢望惟仁是与。傥王庖之可待。愿发硎而延伫。,2
Song,丁易东,田母拒金图,噫嘘嚱，人奔奔，皆为名利之所役，贤反愚兮明反昏。夜却金兮尚高洁，择一钱兮义同颉。莱芜甑中尘扑飞，悬鱼老子肝似铁。四公皦皦何不墨，图中但见齐田稷。蠹吏亏纲勿足誇，特貌慈闱耀贞德。奉君本欲娱亲喜，阿母怒兮惊且愧。若使当年一纳间，那得芳名播青史。主圣亲贤臣涤衷，公金赐妪恩爱隆。非独舍之罪不诛，昭昭淳化扬仁风。我披此传重踟蹰，岂独田卿贪若斯。谓语今人知不知，偷安苟富诚何如。老万翁，志不渝，费千金，畜此图。此图传后世，后世重义轻金与。,3
Yuan,王翰,游鼓山灵源洞时澄明景霁入望千里徘徊自旦至夕值月上闻梵声泠然有出尘之想,旭日照高岑，天风振远林。不因沧海色，那识白云心。宝树空香满，珠林积翠深。坐来明月上，何处起潮音。,4
Yuan,何景福,禽名,水红裙淡画眉浓，婆饼焦香唤郭公。姑恶久嗔乌面妾，姊妇深恨白头翁。上村百箔蚕登簇，半篰千钱叶价穹。快活有声麰麦熟，岂辞脱裤过溪东。,4
Ming,王越,其三,道经新店驿，梦落楚山中。王化虽无外，乡音较不同。石屏清入画，水镜净涵空。回首南天远，三呼祝圣躬。,5
Song,王著,其二 白兔颂,精分建卯，瑞降元穹。玉肌莹澈，霜毛混同。和气内融，奇形外皎。白为色也，位列金方。王者好义，是告殊祥。兔为兽焉，名载礼秩。宗庙严禋，俄呈异质。,3
Song,方信孺,庆远龙隐洞①,南山山北北山南，一洞中分路口三。飞鹤叫云声自远，懒龙悭雨睡方酣。襄公淡墨留苍壁，太史高风拂翠岚。百尺岩前清绝处，道人先我著茅庵。,3
Tang,王起,振木铎赋（以孟春之月遒人徇路为韵）,国家敷文教。布时令。爰振铎于九衢。将采诗于万姓。上立其典。将兴咏之必闻。下听其音。知从谏而则圣。事且彰于岁首。礼无亏于春孟。所以夏训是崇。周官克敬。亦既戒止。居然可珍。赫赫奕奕。烂烂燐燐。以金为铃。且尝巧于懿匠。剡木为舌。将托音于下人。及夫拂拭光生。提携彩发。顺一人之施令。采四海之箴阙。鐬鐬于遐迩之路。杳若和銮。煌煌于前后之车。烂如明月。于以阐幽。于以冥搜。知政教之兹始。表申严之所由。动素手而知音愈出。注清耳而其义可求。色耀皇衢。映迟迟而日丽。声摇紫陌。随猎猎而风遒。昭彰有仪。掌握成韵。因木德之将盛。怀金声而载振。或聆之而胥悦。或抑之而旅进。岂比夫鼓有节而斯通。雷发声而先徇。可以展六义。可以陈四诗。在道途而无壅。致朝廷之允。惊百众以泠泠。昭其声也。沃九重于翼翼。失则革之。铎之为义也深。铎之为用也固。虚其中而不屈。圆其外而合度。可以扬天之声。可以遵王之路。令出不返。知遒人之是司。道之将行。幸夫子之可喻。故其镕铸式珍。错磨永新。旧典斯考。英声克振。既有符于元化。斯永保夫青春。,2
NanBei,张君祖,道树经赞,峨峨王舍国，郁郁灵竹园。中有神化长，空观体善权。私呵晞光景，岂识真迹端。恢恢道明元，解发至神欢。飘忽凌虚起，无云受慧难。,1
Song,王模,赠徐师川,当日佥邪皆误国，先生奋髯叱昌奴。一门忠节凭孤立，千载纲常赖力扶。直道原来师柳下，高风久已属东湖。诗名四海犹馀事，也入紫薇宗派图。,3
Tang,僧知业,逸句（第二句缺一字）,接岸桥通何处路，倚栏人是阿谁家。,2
Yuan,吴云,其五,毗山岚翠入苔溪，曾倚池亭醉夕晖。回首交朋半凋谢，烟波无际白鸥飞。,4
WeiJin,吴质,其二,英雄响附。,0
Yuan,李穑,早行,凌晨问前路，晓色未全分。带月马头梦，隔林人语闻。树平连野雾，风细起溪云。已过三河县，丹心祗在君。,4
Yuan,顺帝太子,新月,昨夜严陵失钓钩，何人移上碧云头？虽然未得团圆相，也有清光照九州。,4
Qing,王登联,定州塔,塔势陵太清，荒烟入望平。诸天依净业，一磬散秋声。游客无今古，高松见性情。谁能亿劫外，独证法王城。,6
Yuan,朱晞颜,独客二首 其一,独客筠江上，嚣然傲世纷。市喧趋旦合，帆影过桥分。仕与贤愚滞，名因课利昏。高安有遗迹，莫惜访前闻。,4
Ming,王嘉谟,耶律丞相墓,丞相遗丘湖水阴，荒榛野草自萧森。亭前瀑布摇空穴，雪后寒禽啅大林。惨澹尚思戎马日，艰难深仗哲人心。云龙鹅鹳真馀事，独吊空山泪满襟。,5
Qing,王子章,挽田均一联,抛有价头颅，可怜鼷鼠千钧弩；论无量功德，肯数如来一卷经。,6
Tang,王衍,曲子,尽是一场傀儡。,2
Tang,僧灵澈,九日和于使君思上京亲故,清晨有高会，宾从出东方。楚俗风烟古，汀洲草木凉。山情来远思，菊意在重阳。心忆华池上，从容鸳鹭行。,2
NanBei,朱超,岁晚沈痾诗,风将夜共静，空与月俱明。烛滴龙犹伏，垆开凤欲惊。叶飞林失影，冰合涧无声。太息兴床念，宁敢离衣行。唯畏残藤尽，不闻桴鼓鸣。,1
Ming,叶纨纨,浣溪沙 春恨,窗外梅花落素英。隔帘啼鸟弄春晴。断肠芳草又青青。独倚画鸾愁日暮，半笼金鸭怯寒生。闲思心事暗伤情。,5
Tang,王宏,从军行,儿生三日掌上珠，燕颔猿肱秾李肤。十五学剑北击胡，羌歌燕筑送城隅。城隅路接伊川驿，河阳渡头邯郸陌。可怜少年把手时，黄鸟双飞梨花白。秦王筑城三千里，西自临洮东辽水。山边叠叠黑云飞，海畔莓莓青草死。从来战斗不求勋，杀身为君君不闻。凤皇楼上吹急管，落日裴回肠先断。,2
Song,王拱辰,送会稽何从事,行行岐路出尘閒，从事犹胜执戟间。景象遍经江左地，封疆全得浙中山。侯藩暂列谈宾位，纶阁看随墨客班。到郡莫为经岁计，诏书非久急徵还。,3
Song,王安礼,题灵壁兰皋张氏园亭,池塘脉脉春泉动，亭馆阴阴夏木凉。砌叶乱风摇月色，檐枝留雪宿年芳。四时气象谁长见，一夜追游我太忙。从此与君携酒后，梦魂应不隔沧浪。,3
WeiJin,牵秀,彭祖颂,于休彭公，应运特生。穷神知化，妙物通灵。挹之不冲，满之不盈。韬光隐曜，混沌玄清。确乎其操，邈乎其度。含真荡秽，离俗遗务。托神玄妙，游心泰素。享年七百，宝降其祚。惠我无疆，伦道作故。,0
Yuan,吴镇,吴道玄五云楼阁,碧树围青幄，群峰列嶂来。卿云分五色，鹊观倚三台。仙客乘春至，山翁向暮回。高深无限思，之子总神材。,4
Qing,允禧,其二,绝涧奔流下，喧豗万木中。幽人云外至，疑是雨兼风。,6
WeiJin,杨宣,宋纤画像颂,为枕何石，为漱何流？身不可见，名不可求。,0
NanBei,伍辑之,其二,女萝依附松，终已冠高枝。浮萍生托水，至死不枯萎。伤哉抱关士，独无松与期。月色似冬草，居身苦且危。幽生重泉下，穷年冰与澌。多谢负郭生，无所事六奇。劳为社下宰，时无魏无知。,1
Qing,王龙光,其七 梅湿,梅雨三山瘴雾天，阴晴气候苦相连。烂衣一束供高枕，泪落残更透破毡。,6
Tang,僧如满,答顺宗皇帝问 其一,佛从无为来，灭向无为去。法身等虚空，常住无心处。有念归无念，有住归无住。来为众生来，去为众生去。清净真如海，湛然体常住。智者善思惟，更勿生疑虑。,2
Qing,孔尚任,丁廉使名名炜,康熙二十七年夏，中外升平登禾稼。岂有失所一军民，楚中猝变真可讶。我巡海日烟雾深，纷纷耳传信不真。或言乱贼立首领，官兵气靡都降身。湖风湖水路渺茫，万姓夜走看北辰。或言三日把关隘，选将搜粮侵邻界。霍霍磨刀逼官降，忍辱齐向辕门拜。独有一官旧豸衣，强项能使渠魁怪。后来渔船稍稍说，芦中人声夜呜咽。点火照见好须眉，三日绝食唇焦裂。义不受官善哉逃，弃家无乃肠如铁。天兵忽下贼兵死，围城无恙旧妻子。假威骑马坐衙人，相逢羞见丁廉使。丁公丁公今日归，城郭人民无是非。天下诗格属公好，如此风节世又稀。天子召公公去急，丹枫白苇拂征衣。父老争看归来鹤，诗人面上有光辉。,6
Yuan,僧至仁,至正廿二年冬十二月予访云海禅师于龙渊山中握手叙契阔欢甚且观其殿楼竹树宛然如全盛时因念东南幢刹率为兵燹而朋旧多沦替所历有沧桑之叹而禅师之交义之愿力有如此者遂作诗以纪之云,钓艇加沙度晓晴，浮图倒影若门迎。碧潭波冷白龙卧，翠竹云深丹凤鸣。乱后楼台符愿力，岁寒松柏见交情。欲从池上结荷屋，天地干戈尚战争。,4
Qing,于式敷,吊衡州①,牝鸡戎晨鸣，光皇昵悍妇。历岁不过宫，天寒且饮酒。丞相去江亭，谏官空碎首。弥留饭不食，丧幄谁执卣。多言良可畏，百僚弃笏走。嗟哉此何时，宗臣忍袖手。大叫朝天门，割死差无疚。天启忠良心，定变机非偶。宛转达太皇，嘉王可为后。御笔好从权，磐石安九有。授鼎负白龙，祥符兆已久。赫赫社稷功，万古兹难朽。经筵半老儒，新政初无丑。失策忤权奸，酿祸大而厚。閤门功炀灶，台谏甘为狗。簧鼓乌白头，假梦言真否。伪学锢诸贤，以公为祸薮。迁谪投穷荒，弃掷同敝帚。何物韩平原，逢恶衡州守。一死诚所欠，身后公何有。是非不可没，啧啧碑在口。麟笔建阳翁，注《骚》求快友。,6
Yuan,吕诚,则明游馀杭三桥步回过余草堂赋此谢之,秋日三桥步，行舟野色新。乱山围草市，荒埭接江津。杉竹通蛮獠，麇麋贩猎人。欲将金粟酒，为子拂征尘。,4
NanBei,卞伯玉,赴中书郎诗,大方信苞容，优渥遂不已。跃鳞龙凤池，挥翰紫宸里。,1
Tang,牛希济,其五,素洛春光潋滟平，千重媚脸初生。凌波罗袜势轻轻。烟笼日照，珠翠半分明。风引宝衣疑欲舞，鸾回凤翥堪惊。也知心许恐无成。陈王辞赋，千载有声名。,2
NanBei,周子良,五仙诗五首 其一 保命府丞授诗,华景辉琼林，清风散紫霄。仰携高真士，凌空驭绿轺。放彼朱霞馆，造此尘中僚。有缘自然会，不待心翘翘。,1
Qing,王惟诚,其三,案牍纷如驻海滨，几同目不识丁人。今知开卷却多益，也作短歌来效颦。,6
Yuan,王祎,吴中客怀二首 其一,独对一壶酒，自斟还自吟。句从闲里得，愁到醉边寻。拟废班超笔，犹怀季子金。故庐湖水上，谁似暂幽沉。,4
Ming,僧大遂,问路,兹路从谁又改迁，柳花深处问渔船。一言得过坏桥去，几步还停断岸边。笑自向来迷所转，就他耕者别求前。寻师果有安心法，何惜芒鞋费买钱。,5
Yuan,孛朮鲁翀,御宿行,苍茫帝星移紫微，露寒金屋人依依。梦断瑶池宴王母，地上麒麟鞭不走。山灵诃护魑魅中，何罪取憎逆旅翁。神龙脱渊命如蚁，老妪眼明龙得水。醉轰恶少慰君归，归来宫柳回春熙。仲舒三策贱于草，明日黄金赐山媪。,4
Song,刁约,过溪口广慈院,赏遍林泉去未能，却来溪口访岩僧。为观远景尤奇处，更陟危亭最上层。云吐前峰疑霈雨，泉飞别涧旋凝冰。陋容憔悴烦躬笔，待结钱唐九老朋。,3
Ming,史监,其二,西台屹立逼穹苍，紫翠遥分太白傍。天设奇峰卑两晋，神开金阁镇殊方。洞霞结彩春无际，琪树生花夜亦香。东望海门如咫尺，月明银界吐珠光。,5
Ming,王彝,其十四 冰壶井,铜瓶百尺下，出甃带微霜。注入莲筒去，风吹满寺香。,5
Yuan,邵亨贞,其二,有道常高世，怀才只曳裾。赋愁周庾信，卧病汉相如。贫幸家毡在，清无儋石储。斯文多汲引，泪落寄来书。,4
Song,王镐,简州,山水三池郡，平湖坞可园。要成真吏隐，故作小桃源。,3
WeiJin,张翼,其二,灵飙起回浪，飞云腾逆鳞。苟擢南阳秀，固集三造宾。缅怀结寂夜，味藻咏终晨。延伫时无遘，谁与拂流尘。眇情寄极眄，萧条独遨神。相忘东溟里，何晞西潮津。我崇道无废，长谣想义人。,0
Yuan,贝琼,其二,西施采莲处，所历已皆非。雁度轻阴去，人冲暝色归。甲兵随地满，烟火隔林微。赖有杯中物，愁来为尔挥。,4
Yuan,骠信,陟灵峰记兴,遥望灵峰壮大邦，攀游陟岭过清江。日辉花影霞舒院，风袭炉烟雾透窗。谷口娇莺吟对对，阑间粉蝶舞双双。追寻不但怜芳兴，将极基图建法幢。,4
Qing,方苞,明妃,汉帝惜艳色，明妃出后宫。曲中留哀怨，横塞诗人胸。茑萝随蔓引，性本异贞松。众口不瑕疵，多怜所遇穷。若使太孙见，安知非女戎。昭阳为祸水，岂让倾城容。,6
Tang,吴筠,其六,高真诚寥邈，道合不我遗。孰谓姑射远，神人可同嬉。结驾从之游，飘飘出天垂。不理人自化，神凝物无疵。因知至精感，足以和四时。,2
Song,王淇,梅,不受尘埃半点侵，竹篱茅舍自甘心。只因误识林和靖，惹得诗人说到今。,3
NanBei,刘孝威,奉和简文帝太子应令诗,太子天下本，元良万国贞。周朝推上嗣，汉代纪重明。前星涵瑞彩，荐雷扬远声。三善传乐正，百行纪司成。九流遍已辨，七经咸所精。博闻强子政，高才陵长卿。礼遵逾屈已，德盛益卑情。仙气贻钟相，儒道推桓荣。延贤博望苑，视膳长安城。园绮随金辂，浮丘侍玉笙。智囊前敛笏，端士后垂缨。九仙良所重，四海更谁倾。班输同策乘，甲馆齐蓬瀛。,1
Ming,王怿,碧玉词,碧玉小家女，容华早出群。青蛾天上月，绿发镜中云。舞袖翻鸾影，歌唇吐麝芬。金屏能侍寝，含笑解罗裙。,5
Qing,毛重芳,霜天晓角 送别,从前绝决。省许多周折。此际此情悲咽。千种应难说。看长亭飞雪，一声声欲别。门外玉骢嘶急。可是断肠时节。,6
Song,王庭圭,和周监丞闻京洛关中收复四首 其一,扈圣尊皇极，真人握赤符。梯船初入贡，舆地夜披图。力战非天意，赓歌奉睿谟。花卿虽猛将，绝世可能无。,3
Qing,方仲舒,秋夜,愁绪纵横强自支，那堪秋夜读书时。凉灯压几客将倦，细雨湿阶人不知。,6
Yuan,李谷,人日,已喜王春好，更知人日佳。三韩旧风俗，万里老清怀。星弁摇银胜，朝衣映禄牌。高堂七觞炙，最恨隔天涯。,4
Ming,王磐,雨中同古淮作,东风小阁陡生凉，尽日浓薰柏子香。好雨逡巡留客住，浮云南北为谁忙。青春未老看花眼，白首犹抄种菊方。湖上草生堤柳活，酒魂诗梦两茫茫。,5
Song,尹穑,其四,本来饥饱非同鼎，安得浮沈自一舟。,3
Qing,方士淦,其三,雪海冰山路，开疆赖伏波。鹰声偏善引，马骨却怜多。唯有天垂险，能教地不颇。南方资保障，改道究如何？,6
Song,王清惠,李陵台和水云韵,李陵台上望，答子五言诗。客路八千里，乡心十二时。孟劳欣已税，区脱未相离。忽报江南使，新来贡荔枝。,3
Yuan,宋本,殿试罢赋,玉堂松桧带晨霞，遥望宸严共拜嘉。逢掖诸生袍立鹄，未央清问墨翻鸦。扶摇九万风斯下，礼乐三千日未斜。从此君王识名姓，烟波惭愧旧渔家。,4
Ming,印佐,读柳子厚文集,河东巨族世无伦，早有才名动缙绅。历职累登台省上，谪官遥出瘴江滨。恢弘事业超前辈，古怪文章骇后人。生作柳州民父母，死为庙食柳州神。,5
Qing,允禧,七夕,银河脉脉渡云軿，未拟穿针倚画屏。独向闲阶风露下，夜深无语拜双星。,6
Qing,丁榕,满庭芳,雨酿轻寒，风催小霁，一庭夜合开齐。琐窗梦醒，恰恰乳莺啼。最是乌衣无赖，晶帘畔、污遍芹泥。情何限、玉笙吹罢，独倚画阑西。天涯。归信杳，裙腰芳草，绿满长堤。对蕉书半展，如见封题。向晚新萤飞度，穿珠箔、欲上还低。翻输与、锦鸳狎水，双宿又双栖。,6
Tang,王贞白,经故洛城,卜世何久远，由来仰圣明。山河徒自壮，周召不长生。几主任奸谄，诸侯各战争。但馀崩垒在，今古共伤情。,2
Qing,方肇夔,桃花坞吊唐六如墓,先生胸次海天宽，只爱桃花不爱官。荒土一抔魂魄在，满溪红雨落春寒。,6
Yuan,宋褧,同十七弟训南城访友不遇且闻将有金陵之行,芳径暴桥西，徘徊白板扉。家人出帘语，小季掉鞭归。榆荚晴将老，杨花晚渐稀。仍闻欲南棹，情思愈依依。,4
Yuan,方行,过延陵,延陵怀季子，遗迹古城东。异代丹青在，千年祭祀同。高情思挂剑，远识纪观风。欲问吴封处，苍烟落照中。,4
Qing,方士鼐,寄伯兄羽扇旋报七古一章依韵奉答,高哉碧梧栖凤毛，𡄸𡄸振融陵丹霄。郁乎苍松盘鹤顶，翩翩展翅依云巢。君子于止知所止，坚吾寄托畴能摇。丰肌美羽胡为者，钟鼎何如安藜蒿。君昔仁风遍泽国，举手翩阳阳不骄。今年六月又苦热，金飙送入始清萧。我惭一扇寄千里，聊为两地除炎歊。君非热中我冷宦，古人何必矜题桥。胸襟磊落笔锋利，趋炎附热非英豪。湖山别去今七载，熙州焉能比霅苕。数椽官舍地低湿，往往久雨生寒潮。千峰万岭罗户右，绕墙芬馥多兰椒。黎祁一味颇不厌，开轩扫榻能相邀。司空佛图助吟咏，山川刻露飞彩毫。春花秋月期不至，徒令诗笔走清超。相思团扇对明月，遥知月下宽征袍。风生一握凉侵臂，秋果再热奚辞劳。君身松柏是后彫，况有雏凤夸翔翱。天伦乐叙欣所遭，一枝笑我同鹪鹩。君诗摺叠等琼瑶，盥薇读罢香暗飘。,6
Qing,尤怡,山居杂兴,晨起草木湿，林霏散清曙。始知东峰云，夜作涧上雨。光风叶上泛，新泉草下注。群鸟林际鸣，游鱼水面聚。万物各有分，劳生转多慕。倖中成虚名，多为来者误。君看区中缘，扰扰曷有数。,6
Qing,王书升,宿弋口宝兴僧楼,大海萍踪一叶浮，闽南鸿迹纪句留。偶携谢客登山屐，间上生公说法楼。树色拥窗云住宿，溪声聒耳水环流。暮钟微动苍烟合，指点猫峰夕照收。,6
NanBei,刘骏,登鲁山诗,解帆憩通渚，息徒凭椒丘。粤值风景和，升高从远眸。纪郢穷西路，湘梦极南流。杳哉汉阴永，浩焉江界修。,1
Ming,史可程,石州慢 夏闺,绿阴蕉窗，粉尽荷池，凉夜寒幌。薄蝉松髻，轻螺腻指，细商眉样。锵然竹戛，隔花似有人行，防他误认金钗响。炎暑逗兰芬，惜蜂忙蝶荡。郎往。猖骄乱局，雪艳传瓷，陡生心上。羞睹帘间燕影，枕前冰浪。瘦来腰小，可奈带眼频移，翻怜妙舞曾旋掌。还恐奏金飙，吹冷芳春想。,5
Yuan,斡玉伦徒,题三沙,郁葱佳气豁空濛，天驭飞霞绚海红。万象杳冥惟见日，九天迢递更乘风。人骑仙鹤上瀛渚，山引蓬莱出贝宫。海外苍生向谁理，绣衣更过九州东。,4
Qing,巴福,寒夜,寒夜青灯雨过时，故山千里系人思。梅花笑我不归去，忽向山窗开几枝。,6
Yuan,方一夔,吾生,行年四十九，忽忽笑浮生。客少真成懒，儿多半学耕。閒身穷缚急，壮志老图成。自号知非子，悠然仕止情。,4
NanBei,江总,宴乐修堂应令诗,肃城通甲观，承华启画堂。北宫降恩赏，西园度羽觞。殊私奉玉裕，终宴在金房。庭晖连树彩，檐影接云光。仙如伊水驾，乐似洞庭张。弹丝命琴瑟，吹竹动笙簧。庸疏滥应阮，衰朽恧连章。,1
NanBei,萧察,迎舍利诗,释迦称散体，多宝号金驱。白玉诚非比，黄金良莫逾。变见绝言象，端异乃冥符。灵知虽隐显，妙色岂荣枯。唯当千劫后，方成无价珠。,1
Yuan,文质,题秋林才子图次玉山韵,石岭西来竹屋幽，蹇驴归去晚山稠。溪头霜叶似花落，天外白云如水流。,4
WeiJin,程晓,嘲热客诗,平生三伏时，道路无行车。闭门避暑卧，出入不相过。今世褦襶子，触热到人家。主人闻客来，颦蹙奈此何。谓当起行去，安坐正跘跨。所说无一急，𠴲唅一何多。疲瘠向之久，甫问君极那。摇扇臂中疼，流汗正滂沱。莫谓此小事，亦是人一瑕。传戒诸高朋，热行宜见诃。,0
WeiJin,曹丕,钓竿行,东越河济水，遥望大海涯。钓竿何珊珊，鱼尾何𥱰𥱰。行路之好者，芳饵欲何为。,0
Yuan,吴澄,送富州尹刘秉彝如京,六载心如一，今朝船欲东。我来期数数，公去忽匆匆。别意万里外，交情片语中。自怜栖病鹤，不得逐长风。,4
WeiJin,江逌,述归赋,时运逝其何速，素秋奄以告季，虚柳中于昏日，羲和宿于房位，微寒凄其薄人，凝霜粲其朝坠，林飘飘以洒叶，隰芒芒而摧穟，菊发华于高丘，雁辞北以南莅。,0
Yuan,丘处机,答虢县猛安镇国,酷爱无人境，高飞出鸟笼。吟诗闲度日，观化静临风。杖策南山北，酣歌西坂东。红尘多少事，不到白云中。,4
NanBei,谢灵运,泰山吟,岱宗秀维岳，崔崒刺云天。岝崿既崄巇，触石辄芊绵。登封瘗崇坛，降禅藏肃然。石闾何晻蔼，明堂秘灵篇。,1
Ming,叶汉,送吴彦先归新安,相过成率尔，话别转逡巡。持此一杯酒，翻怜万里人。山中多芋栗，海上足鲈莼。不厌南游苦，重来问隐沦。,5
Ming,方太古,随处,随处自丘园，无心计子孙。江清平见寺，山小远连村。野况家常饭，真情故旧尊。兴来唯嗜酒，意到已忘言。,5
Ming,王怿,秋夕有怀,洛浦遗衾未可将，露蛩凝思满中堂。鹊桥已散银河影，雁柱初传玉宇凉。灯近暗窗星有焰，扇归秋笥月无光。怀人不寐多惆怅，更耐悠悠漏点长。,5
Yuan,李质,寄怀龙江麦德贞,旷怀殊未倦，壮思忘奔走。对月卧吹箫，看花坐呼酒。百年大造中，荣华易凋朽。我及少年日，托身在林薮。常怀居山念，忆尔烟霞叟。独倚南窗前，长歌延伫久。兴发促扁舟，乘流下江口。云山忽过眼，僮仆立门候。自恨归来迟，将言谢亲友。怅望夕阳寒，白云远还岫。,4
Qing,王鼎,和张渔山忆秦淮春柳,多半春藏画槛边，酒醒人困絮飞天。生怜南国桃花涨，惯系东风鸭嘴船。绣箔吹香邀燕舞，钿筝弹怨恼莺眠。板桥斜日依稀是，小别婵娟又一年。,6
Yuan,汪梦斗,明发鲁桥镇舟行,泗水阻小艇，孤汀恰水生。一炊云外熟，双棹雨中行。衣醭梅天润，蓬疏腊月清。江南稍有侣，鹊报晓来晴。,4
Tang,上官婉儿,其二,携琴侍叔夜，负局访安期。不应题石壁，为记赏山时。,2
Yuan,李真人,忆江南,初学道，须认得真铅。采取铅中金白雪，却将金雪作丹田。方始见重玄。,4
Ming,尹耕,其五,万山环合蔚州城，紫塞连云朔气清。禾黍岁时供上谷，烽烟日夜接神京。九宫迤逦通军壁，高垒崔嵬列虏营。稍喜摧锋章节帅，能将俘获谢苍生。,5
Song,尹洙,其八 帝制,帝制万邦，罔有弗宾。蛮夷戎狄，羁而勿臣。威格三方，稽颡献珍。单于革心，愿交使人。（一章）帝谋公卿，列侯庶校。咸曰彼心，暴戾阴狡。既扰我疆，复利吾宝。无若励兵，袭其还道。（二章）皇曰有众，予实念兹。战无必胜，矧其归师。借曰大获，畴能尽之。益俾馀丑，毒吾朔陲。乃愈其盟，北州以绥。（三章）在汉世宗，抗威北戎。暴农算商，经用弗充。中土震骚，汉南始空。降及后世，犹称厥功。（四章）于穆圣考，德无与偕。匪勤于兵，北人遂来。逮是三纪，远俗以怀。生民休息，呜呼仁哉。（五章）,3
Song,待考,杜范门联,杜光范之门，人将望而去矣；撤暗投之柜，我且卷而怀之。,3
Qing,王道,解嘲,飘飘如漆转辉光，将老曾无却老方。执艺直须龟手药，保身莫倚麝脐香。强寻佳句吟常撚，每发狂言怒益张。谩说《太玄》原可拟，镌铭泼墨总师扬。,6
Song,王之道,和沈次韩历阳归来见寄,腊近梅争白，冬温柳渐黄。强吟诗思涩，幽步野情长。别去嗟何阔，归来肯遽忘。开缄得佳句，和气溢寒乡。,3
Qing,殳默,辰山步虚词,阊阖初开黄道边，鸣钟伐鼓会群仙。多缘误折琼枝树，谪下瑶台十五年。,6
Yuan,王逢,同周南野游雨石山洞,地主周颙后，邀游雨石山。风岩寒六月，云岫辟重关。珠阁参差是，芝田傥莽间。洞天仙有籍，君得上清班。,4
WeiJin,许翙,杜广平歌吟,淳景翳广林，暧日东霞升。晨风舞六烟，勃郁八道腾。五岳何必秀，名山亦足陵。矫首摄洞阜，栖心潜中兴。吐纳胎精气，玄白谁能胜。,0
Qing,王在宣,挽张之洞联,吁谟开济两朝，富平定策，安昌授经，公何让焉，况宣力封圻，赞猷枢轴，当彊邻环伺、内政交讧之日，艰难独任，屹然扶大厦于几危，胡遽尔竖隐膏肓、精腾箕尾，叹群僚后进，欲矜式以靡从，弓剑有余哀，殁不忘忠，应觅鼎湖龙去处；硕望宗师一代，燕国文章，曲江风度，今其萎矣，虽功言可述，史册常光，值异说分歧、众心摇惑之时，耆老弗遗，谁复挽狂澜于既倒，岂惟是九重震悼、万宇悲思，即绝域羁宾，且涕洟而相吊，人民犹似昨，灵兮匪远，傥偕华表鹤归来。,6
Qing,方尔谦,挽吴彦复保初,心死已多年，地北天南皆郁郁；魂归今何处，嫣红姹紫太匆匆。,6
Yuan,吴当,仙人游图,莺啼通窅窕，马迹历孱颜。载酒溪桥外，哦诗松树间。桃花深映竹，云影浅依山。无限临流兴，扶藜欲叩关。,4
NanBei,伏知道,其五,五更催送筹，晓色映山头。城乌初起堞，更人悄下楼。,1
Yuan,元好问,胜概（三乡作）,胜概烟尘外，新诗杖屦间。偶随流水去，澹与暮云还。吾道三缄口，时情一解颜。从今便高卧，已负半生閒。,4
Song,僧慧梵,雨后,柴门三日雨，幽径十分苔。鞭绽竹间石，钗漫松下台。正嫌屐齿入，休放马蹄来。,3
Tang,吉逾,题云居上寺并序,到此花宫里，观身火宅中。有为皆是幻，何事不成空？晚籁鸣寒谷，秋山响暮钟。欲归林下路，新月上前峰。,2
Yuan,李序,武皇仙露曲,甘泉照月如钧天，千门万户生碧烟。碧天无云露盘出，明河夜拂金童仙。栖鸦起啼曲城晓，大官步进青龙道。昆山玉尽武皇老，茂陵春风吹绿草。魏人车马东方来，一朝秋燐飞空台。天荒地老骨亦摧，三川白日闻春雷。蕙花兰叶参差起，微月斜明光泥泥，仙人之泪犹泚泚。,4
Song,可旻,其十三,富贵经中谈净域。赤珠玛瑙为严饰。彼土众生当晓色。擎衣裓。妙华供养他方佛。稚小嬉游随没溺。娑婆是苦何曾识。忻厌迩来方有力。从朝夕。静焚一炷香凝碧。,3
Yuan,昂吉,柳塘春（一作浣花馆）,春塘水生摇绿漪，塘上垂杨长短丝。美人荡桨唱流水，飞花如雪啼黄鹂。,4
Ming,包衡,简寄王亦房,适意贫亦得，有山身便留。新交澹成故，夏日閒如秋。门外青未了，垆头白且浮。寄来诗更好，一咏不知愁。,5
Ming,王世懋,春日集袁鲁望斋中遇雪得先字,高斋寒色似春前，坐里梅花慰别筵。不尽黄昏迷海月，长吟白雪醉吴天。梁园此夜传觞促，金谷何人得句先。为报袁安休独卧，浮沉我辈总堪怜。,5
Tang,元结,闵荒诗一首,炀皇嗣君位，隋德滋昏幽。日作及身祸，以为长世谋。居常耻前王，不思天子游。意欲出明堂，便登浮海舟。令行山川改，功与玄造侔。河淮可支合，峰𡻮生回沟。封陨下泽中，作山防逸流。船𦫃状龙鹢，若负宫阙浮。荒娱未央极，始到沧海头。忽见海门山，思作望海楼。不知新都城，已为征战丘。当时有遗歌，歌曲太冤愁。四海非天狱，何为非天囚。天囚正凶忍，为我万姓雠。人将引天钐，人将持天锼。所欲充其心，相与绝悲忧。自得隋人歌，每为隋君羞。欲歌当阳春，似觉天下秋。更歌曲未终，如有怨气浮。奈何昏王心，不觉此怨尤。遂令一夫唱，四海欣提矛。吾闻古贤君，其道常静柔。慈惠恐不足，端和忘所求。嗟嗟有隋氏，惛惛谁与俦。,2
Yuan,牛真人,跨金鸾,锦堂春，璚仙朝列琼筵。遇良辰、名香共爇，吐氤氲、瑞蔼祥烟。庆三真、重阳五祖，愿当今、圣主遐延。昔有轩辕。驾龙腾飞、上朝玉帝自争先。恁时万圣齐会，宴赏共留连。箫韶美，金童捧盏，玉女传宣。观神宫、仙苑异景，降鸾凤、鹤舞翩翩。仙童报，蟠桃正结，丹桂初圆。万载金龟，千秋玉兔，老人星见，庆这些事，洞天佳景，还也胜尘缘。无来去，天地同寿，日月齐年。,4
Yuan,甘瑾,题张氏竹园别业,避难疏狂客，长贫少定居。采芝空有曲，种树岂无书。拟制东山屐，看驰下泽车。肯容疏懒迹，来与狎樵渔。,4
Yuan,武汉臣,六么序,呀。猛见了心飘荡。魂灵儿飞在天。怎生来这搭儿遇着神仙。他那𥚃眼送眉传。我这𥚃腹热心煎。两下𥚃都思惹情牵。他则管送春情不住相留恋。引的人意悬悬似热地蚰蜒。他生的身躯袅娜真堪羡。更那堪眉弯新月。步蹙金莲。,4
Ming,王韦,除夜,远宦携家任路歧，夷山犹未是天涯。愁中抱病还增剧，客里逢春不自知。好记流年收柏叶，乍消残雪见梅枝。朝来百岁过强半，惆怅秾华负盛时。,5
Ming,王明汲,又和曹唐诗,五云佳气合，阅历几千年。苍壁奇山水，烟萝古洞天。扪碑稽往迹，携酒挟飞仙。乘兴频回首，峰头坠碧莲。,5
Qing,王应昌,题黄鹤楼,风月古今同。问当年酒意诗情，可能借笛声吹出；楼台高下映。喜此日江光山色，尽教从茶味寻来。,6
Yuan,李仙,和吕佥宪诗（诗题拟加。）,凤舞龙盘势两雄，个中楼阁接晴空。朝飞画栋云初起，暮捲珠帘月自通。排闼四时山锁翠，绕城千古水流东。不须更问民淳伪，好恶同归草偃风。,4
Qing,丁儆,雨中送春,市近门常闭，庭空日正长。泥香时落砚，笋密渐过墙。雨尽疏钟外，花飞野水旁。幽居绝尘事，俯仰惜春光。,6
Yuan,吕止庵,其四 为董针姑作四首,冷清清独守兰房，闷恹恹倚定纱窗，呆答孩搭伏定绣床。一会家神魂飘荡，绣针儿签这梅香。,4
Ming,王同轨,人日过赤壁,今年人日条风柔，邀客把酒临江楼。青阳乍惊七日复，赤壁尚带三分愁。窥鱼鹭立断冰远，炙背僧眠孤石幽。入眼烟波动游兴，那能长系木兰舟。,5
Ming,王德宾,赠戴竹林,茅屋依山石径斜，卜邻只是两三家。门迎橘柚朝含雨，院拥桑榆晚带霞。耕凿有方铭屋壁，干求无策记窗纱。轩南隙地如分我，共学东陵老种瓜。,5
Yuan,宋褧,送张谦受归天台,客路五千里，三年谒帝居。新丰空对酒，光范不投书。高兴莼鲈外，清标翰墨馀。临岐赠诗句，惆怅欲何如。,4
Yuan,勾龙纬,题惠泉寄知军郎中,崎岖荆门山，丛起为东扼。阳冈盘气势，阴窦融液脉。源濯云根移，流喷石罅折。呀呀两崖间，平阔才数席。环岸贮清泚，古镜照秋色。恬风不生纹，到底无隐物。鱼窥畏人见，虽渊不敢窟。虾鳖性命微，无一来狼籍。澄辉泛岚翠，净影落天碧。潜花深囧囧，荫树高窣窣。清光照毛发，爽气洒肌骨。如入仙壶中，亭宇何鲜饰。瓶罂日来往，岸汲易为力。短绠胡劳人，轻舠恰容客。有客时病痟，凉酌咽冰蜜。古瓶试一沸，气烈声怒激。兔毫小瓯面，浮起茗花白。当时竟陵翁，老死脚不历。品第十九水，遗此良可惜。古传惠之名，今纪惠之实。饮之以蠲疴，甘洁比灵液。决之以救旱，浸润侔膏泽。此泉惠此土，惟日流不息。作诗颂惠泉，勉哉君子德。,4
Qing,王广心,岁暮送孝持,读书台畔钓鱼矶，彼美谈经过竹扉。羽扇才名三俊重，乌衣子弟六朝非。云生枳棘鸾偏集，霜扑蒹葭雁欲归。莫道春风开径早，岁寒心事隔年违。,6
Ming,王尚綗,雨坐,细雨良不恶，鸣声蕉叶间。孤琴罢尊酒，对此草堂间。移情向云水，风帆天际还。野蔓开荒径，从君归旧山。,5
WeiJin,张翼,其二,至人如影响，灵慧陶意劫。应方恢权化，兆类蒙慈悦。冥冥积尘昧，永在岩底闭。废聪无通照，遗形不洞灭。明哉如来降，豁矣启潜穴。幽精沦朽壤，孰若阿维察。遥谢晞玄畴，何为自矜洁。,0
Song,王仲修,其十九,帘垂珠阁对遥津，燕罢芳菲已半春。四部笙歌初散后，花前红烛引妃嫔。,3
WeiJin,张载,洪池陂铭,开源东注，出自城池。鱼鳖炽殖，水鸟盈涯。菱藕狎獦，粳稻连畦。渐台中起，列馆参差。惟水泱泱，厥大难訾。,0
Tang,王睿,公无渡河①,浊波洋洋兮凝晓雾，公无渡河兮公竟渡。风号水激兮呼不闻，提壶看入兮中流去。浪摆衣裳兮随步没，沈尸深入兮蛟螭窟。蛟螭尽醉兮君血乾，推出黄沙兮泛君骨。当时君死妾何适，遂就波涛合魂魄。愿持精卫衔石心，穷取河源塞泉脉。,2
Qing,尹拯,西江月 和晦庵西江词,兄兮在家如寺，弟兮在寺如家。一身无伴更何嗟。百事只合放下。气惫渐倦待客，神昏又艰作书。不如谢绝且閒居。一切无思无虑。,6
Tang,僧灵辨,荣未及对又嘲,闻君来蜀道，蜀道信为难。何不乘凫游帝里，翻被枷项入长安。,2
Song,丘葵,读石隐淡吟藁,借师新藁读，睡睫不曾交。璧月沉寒濑，琪花著老梢。一吟三叹咏，双字几推敲。晓雨驱炎热，僧窗得尽钞。,3
Ming,王毅,雪崖秋晚作,草白秋风后，花香晓露初。扶藤萦藓石，引水灌芙蕖。久病多雠药，长贫独爱书。萧然深闭户，自觉送迎疏。,5
NanBei,谢超宗,其十二 宣德凯容乐（皇考宣皇帝室奏）,道閟期运，义开藏用。皇矣睿祖，至哉攸纵。循规烈炤，袭矩重芬。德溢轩羲，道懋炎云。,1
Qing,方尔谦,焦山四面佛联,面面相窥，佛也须有靠背；高高在上，人到此即回头。,6
Tang,丘丹,和韦使君秋夜见寄,露滴梧叶鸣，秋风桂花发。中有学仙侣，吹箫弄山月。,2
Ming,卜舜年,画竹歌寄女郎徐安生,世皆画竹槁竹身，刀剑纷披难割人。我能白地抽灵气，导窾批却走鬼神。与可一派近乡愿，子瞻洒洁邻狂狷。我笔如椽影空庭，须臾印罄鹅溪绢。当今朱白民，前身应是梅道人。亦有徐娘子，管氏仲姬未曾死。徐娘自不凡，与我差可拟。涓涓翠露罥晨流，习习凉飙扶昼起。昼起晨流凭笔之，茶绿香清琴罢时。李廷圭墨薛涛纸，隐几含毫走妙思。尔姿如冰志如雪，磊砢蒙茸展奇节。月明千里扫罡坛，红线隐娘传剑诀。但愿写此竹枝叶，化作徐夫人之匕首，尽杀吴伧不染血。,5
Tang,僧栖白,送僧归旧山,谈空与破邪，献寿复荣家。白日得何偈，青天落几花。传灯皆有分，化俗独无涯。却入中峰寺，还知有聚沙。,2
NanBei,元顺,蝇赋,遐哉大道，廓矣洪氛。肇立秋夏，爰启冬春。既含育于万姓，又刍狗而不仁。随因缘以授体，齐美恶而无分。生兹秽类，靡益于人。名备群品，声损众伦。欹胫纤翼，紫首苍身。飞不能回，声若远闻。点缁成素，变白为黑。寡爱芳兰，偏贪秽食。集桓公之尸，居平叔之侧。乱鸣鸡之响，毁皇宫之饰。习习户庭，营营榛棘。反覆往还，譬彼谗贼。肤受既通，谮润罔极。缉缉幡幡，交乱四国。于是妖姬进，邪士来，圣贤拥，忠孝摧。周昌拘于牖里，天乙囚于夏台。伯奇为之痛结，申生为之蒙灾。《鸱鸮》悲其室，《采葛》惧其怀。《小弁》陨其涕，灵均表其哀。自古明哲犹如此，何况中庸与凡才。若夫天生地养，各有所亲。兽必依地，鸟亦凭云。或来仪以呈祉，或自扰而见文。或负图而归德，或衔书以告真。或天胎而奉味，或残躯以献珍。或主皮而兴礼，或牢豢以供神。虽死生之异质，俱有益于国人。非如苍蝇之无用，唯构乱于蒸民。,1
Yuan,李齐贤,北上 其一,断雁秋声苦，荒鸡夜色阑。呼灯憎仆懒，骑马怕儿寒。草动霜飘袂，冰穿水迸鞍。主恩犹未报，努力敢求安。,4
Yuan,王钝,至平泉,为爱平泉景，依稀类午芹。龙祠新壮观，孔庙旧遗文。村舍鱼鳞次，山泉燕尾分。独怜崖畔柏，晚翠碍行云。,4
Qing,允禧,月夜台上听友人弹琴,高台夜色深，月下闻清琴。能使座中客，俱生尘外心。石泉泻寒碧，霜竹折孤音。曲罢长天静，忘言一整襟。,6
Yuan,王鉴,发东仓呈伯京,空江五月湖水生，摇摇一舸随潮行。芦花旋风作雪舞，水气上天侵月明。白发不禁游子兴，青山忽动异乡情。天涯沦落何多幸，赖有故人如弟兄。,4
Yuan,王都中,和彬卿北湖,云容水态若为模，髣髴风光似鉴湖。桥跨沧浪泻寒玉，舟横沁碧滚明珠。且斟𨤍醁醉鹦鹉，应用娉婷唱鹧鸪。席上嘉宾贤雪牖，高吟原不让三苏。,4
Song,王之道,和王觉民简褒山因上人枣岭魏欣然二首 其一,七行才业在，宁久困无津。秋到抟风翼，春回纵壑鳞。褒山方竞秀，枣岭益争新。珍重二三子，诗骚追古人。,3
Ming,王宠,和黄勉之怀五岳之作 其一 嵩,嵩山有瑶草，白玉如膏流。何日攀缑岭，相携卧石楼。吐云腾斗极，飞翠满神州。笙鹤飘飖去，青天子晋游。,5
Song,方蒙仲,其二,非民非吏一闲身，倏忽空山又见春。明月清风终岁有，浮云苍物几番新。不知世有弹冠事，但愿门多挟册人。畴昔东嘉子徐子，勉旃傥可嗣芳尘。,3
Ming,王问,渔舟,出郭尽渔家，家家飞楝花。溪鲭酣涨水，村罟上浮槎。近墅戎戎乱，冲波片片斜。予非羡鱼者，相伴立平沙。,5
Qing,王敔,黄鹤楼,昔闻黄鹤楼，今极清江目。昨夕生秋风，萧条景相属。偓醉宁有踪？士醒良勿告。长湍激鹦鹉，小渚闻鸀鳿。大别映远清，寒光凄以肃。暝色生荻洲，馀情眷芳陆。,6
NanBei,刘义恭,拟陆士衡诗,绿柳蔚通衢，青槐荫修垌。,1
Yuan,汪琛,道中即事,庞公不肯入城郭，幼舆只好著岩壑。竹举多事呼出山，红叶苍烟满林薄。天长云影写鸿雁，水落沙汀行郭索。故山禾黍秋离离，社瓮欲香鸡可缚。,4
Qing,王宾,凤山八景①,淡淡沧溪夜，溶溶皓魄秋。浪恬光不动，波澈影同浮。画黛何劳镜，收鳌可当钩。清平无一事，对酒且优游。,6
Tang,于武陵,山上树（一作桂）,日暖上山路，鸟啼知已春。忽逢幽隐处，如见独醒人。石冷开常晚，风多落亦频。樵夫应不识，岁久伐为薪。,2
Ming,王绂,送张知县,作宰麻阳去，民风杂五溪。世传盘瓠后，地接夜郎西。臈酿多藤酒，春禽半竹鸡。到官应有便，莫惜寄缄题。,5
Qing,王鸣盛,芦沟桥,卧虹终古枕桑乾，泱漭浑河走急湍。马邑风烟通一线，大行紫翠压千盘。唤人喔喔荒鸡早，照影苍苍晓色寒。沙际閒鸥应笑我，又听铃铎送征鞍。,6
Qing,孔璐华,阙里随祖母程太公夫人恭迎宫辇,《箫韶》风暖净尘沙，缥缈炉烟吐绛霞。凤辇曾停携半袖，玉音重问赐名花。千章宝炬春光晓，十里旌旗泗水斜。何幸随亲同被泽，皇恩优待圣人家。,6
Ming,丘浚,雨中有怀,风雨昼冥冥，闲愁不自宁。只宜长日醉，何可片时醒。花落隔帘数，鸟啼攲枕听。愿言头蚤白，归去候农星。,5
Qing,王汝璧,过车骑关,尽日颠风不肯停，吹花擘絮满郊坰。荒荒野色无边白，黯黯春痕未了青。荦确当关排涧石，蜿蜒引胜接林亭。黄云瘦马邯山道，长笑仙人唤不醒。,6
Song,方回,其四,閒身何所事，诗外别无心。但见独危坐，焉知长苦吟。兵戈生长老，梦幻去来今。感慨亦徒尔，宾来酒且斟。,3
Song,王侃,鹰爪花,宿蔓盘根悉剪夷，只留庭下雪霜枝。史君第一憎贪攫，岂是苍鹰露爪时。,3
Ming,方郑作,过李氏庄,沙径萦村入，柴门面水开。园林君自得，鞍马我能来。白鹭窥鱼立，黄莺触燕回。日斜犹不去，相与坐莓苔。,5
Ming,王应芊,祝海幢阿字大师,天南尊胜有香幢，洞上宗风接寿昌。五百花冠今首出，大千海印等身光。曾叨世执巾瓶旧，幸及开山弟子行。舌底青莲谁得似，赵州少小播诸方。,5
Ming,孔镛,负薪登仙,二子樵都峤，一啸闻碧落。不意半落梅，乃是万年药。,5
Yuan,月鲁不花,余来四明见心禅师以诗见招既至山中使人应接不暇见心相与数日抵掌谈笑情好益洽故再倡秋风之句为他日双峰佳话云,相过有约待秋风，今到招提八月中。已遂登临陪杖锡，不烦来往寄诗筒。双峰对立开金粟，两涧交流贯玉虹。政好云泉共清赏，江头归棹又匆匆。,4
Ming,王缜,其二,客梦三更醒，吟怀一味清。鸡声连晓散，月色傍人明。野寺闲云占，危桥古木撑。瘴烟须避舍，秋气正侵淩。,5
Qing,方式济,五叶词,碧山瑶草骄兰荃，鬖髿五叶光芊绵。厓欹谷转箭牙密，土膏放暖龙耕烟。灵根不死千年在，留与丹台助岚彩。金骨仙人石鼎浆，一呷能令寿山海。耆峰渺渺轩辕丘，地脉沃盛徵天休。上党新苗云液薄，深林谁复穷冥搜。兔臼已收紫芝满，玉桃树下严司管。青毛使鸟罢衔符，儿戏东方欲揎腕。法星奏补三章约，轻死空求延命药。斫桂虽无绣斧加，蹒跚已折元乌脚。天外九衢春瑟瑟，六丁直日关梁塞。溪畔胡麻夜起尘，落魄愁来赤松客。,6
Ming,包圣,寄侄公翰,弥旬苦局促，扰扰曷能止。鸣琴不成调，摊书聊复已。风定荷气清，日出茶烟紫。烦襟望一舒，开轩俟吾子。,5
Yuan,朱德润,题常州玄妙观陈□□飞霞楼,绮结飞霞散满空，阑干高倚夕阳中。冲融昼景横窗碧，绚烂晴光入座红。宛有霓旌来汉表，直疑蜃气出城东。楼居自是神仙宅，不待乘桥蹑彩虹。,4
NanBei,张融,别诗,白云山上尽，清风松下歇。欲识离人悲，孤台见明月。,1
Tang,司空图,塞上（一作殷遥诗）,万里隋城在，三边虏气衰。沙填孤障角，烧断故关碑。马色经寒惨，雕声带晚悲。将军正闲暇，留客换歌辞。,2
NanBei,吴迈远,楚朝曲,白云萦蔼荆山阿。洞庭纵横日生波。幽芳远客悲如何。绣被掩口越人歌。壮年流瞻襄成和。清贞空情感电过。初同末异忧愁多。穷巷恻怆沈汨罗。延思万里挂长河。翻惊汉阴动湘娥。,1
Yuan,汪克宽,骊山老姥赐李密火星剑图歌,蒲山锐额千年客，蒲鞯跨犊行无迹。挂角青编一束书，梦对重瞳意相得。昆吾宝匣三尺水，火星烱烱精光起。花冠仙姥授神奇，拜起仓皇惊更喜。巩南歃血盟玉槃，龙舟锦缆诛疵瘢。折简唐公结昆弟，威棱六月严霜寒。岂知不学万人敌，雄才空觉乾坤窄。九卿裂地藏雕弓，稠桑土蚀铜花碧。岧峣古树苍玉林，丹崖惨淡霾轻阴。龙津风云歘尔化，未须感慨荆轲心。,4
Ming,戈镐,题野塘秋景,芙蓉秋色满银塘，白鹭双飞下晚凉。记得采莲看越女，醉骑骄马映垂杨。,5
Song,王镃,金陵感秋,鱼书难寄水空流，两袖西风破黑裘。客梦芦花晋城月，归心枫叶浙山秋。世情老去谙方熟，愁事来时醉便休。满目关河怀古恨，如今何处问孙刘。,3
Yuan,叶朱,晓村,晓天风露冷飕飕，山下人家景绝幽。略彴影横门外水，绕篱开遍碧牵牛。,4
Yuan,方回,其三,蒲藕上塘种，养鱼于下塘。积泥春粪树，储水岁浇秧。未藉知章敕，堪浮逸少觞。扫松须憩此，系马古垂杨。,4
Qing,王宸佶,乔村雨霁,夜雨新晴后，千山翠欲流。鸠呼深树里，潮落断桥头。风定鱼浮水，烟消人倚楼。耕夫各欢忭，四野发清讴。,6
Ming,王圭,刘有之还京口简梁中砥知宫,为谢诗家尘外人，别来消息断无闻。如何占得三峰住，不寄山中一片云。,5
Yuan,王义山,斋居杂兴 其五,天根分上下，月窟几晴阴。老树吹来古，流芳直到今。四时花不断，一本理尤深。记得南轩说，要观生物心。,4
Tang,任翻,宫怨,泪乾红落脸，心尽白垂头。自此方知怨，从来岂信愁。,2
Ming,王宾,伯通墩,能识梁鸿与孟光，生时人已不寻常。城西坟上皆荆棘，名字流芳却未荒。,5
Tang,僧皎然,喜昼公寻山回相遇联句一首,几年无此会，今日喜相从。后夏仍多病，前书达几封。水华迎暮雨，松吹引疏钟。出谷随初月，寻僧说五峰。,2
WeiJin,夏侯湛,征迈辞,上伊阙兮临川。拊骏马兮授鞍。中衢兮截叹。敛鞚兮盘桓。,0
Tang,成彦雄,惜花,忘餐为恋满枝红，锦障频移护晚风。客散酒酣归未得，栏边独立月明中。,2
Song,尤煓,题苏端明书乳泉赋后,万籁既寂，一气孔神。吸彼沆瀣，沃此肺膺。至阳之精，天一所生。钦哉此词，展也大成。,3
Ming,王纶,白龙洞,小洞原非灵物藏，野云未许乱飞扬。终当力捲沧溟水，化作商霖雨万方。,5
Yuan,房皞,其二,穹礴冥搜枉费功，天然一语自然工。况兼诗是穷人物，好句多生感慨中。,4
Song,尤袤,寄林景思,临海睽离七度春，都城相见话悲辛。苍颜白发浑非旧，短句长篇却有神。一第蹉跎真可叹，半生奔走坐长贫。老怀先自难为别，相识如君更几人。,3
Yuan,石抹宜孙,妙成观掀篷和何宗姚韵,结搆新亭似胜前，登临历历瞰晴川。放怀喜解防秋戍，乘兴还操下濑船。从此入林堪避地，何妨坐井亦观天。东风回首春城暮，桃李依然种日边。,4
Tang,王沂,送钟员外（赋风）,静追蘋末兴，况复值萧条。猛势资新雁，寒声伴暮潮。过山云散乱，经树叶飘飖。今日烟江上，征帆望望遥。,2
Song,尹栋,句,白蘋影蘸无痕水，黄菊香催未了诗。,3
NanBei,高琳,宴诗,寄言窦车骑，为谢霍将军。何以报天子，沙漠静妖氛。,1
Ming,王弼,送赵子厚宰上元,新为赤县江南去，旧是黄金榜里人。恩数不殊台省例，职司兼与吏民亲。地称根本由来重，户切铢求最易贫。知尔政成多逸兴，凤凰台草坐芳春。,5
Ming,丁镛,重游广化寺,山与石崖叟，岂应有夙缘。爱山有佳句，时时崖上镌。,5
Yuan,范梈,寄题严氏樊川别墅二首 其一,先生天下士，小隐郭东村。甃水缘开径，楹山对掩门。士风宁近洛？川姓不离樊。樽俎心虽间，衣冠口已喧。,4
Ming,尹祥,次天使谒圣 其一,瑞日初登照画堂，方知泰道布三阳。天书柔远临东国，使节崇文礼圣王。攀附云霄应独步，团圞泮水幸联行。明珠咳唾谁能和，深愧鲰生笔阵荒。,5
Qing,方希孟,迪化途中寄宋芝洞侍御,伊水秋风路八千，庭州明月两回圆。吹箫合自吴门隐，击缶翻从汉狱旋。骢马歌残边地曲，金莲泪落故宫天。五嵏山色青如许，波浪重重是出泉。,6
WeiJin,李充,其二 管征君,管生含道，养志颐神。抱璞秉和，履稚依仁。,0
Tang,李亨,赐梨李泌与诸王联句①,先生年几许，颜色似童儿。夜抱九仙骨，朝披一品衣。不食千钟粟，唯餐两颗梨。天生此间气，助我化无为。,2
NanBei,刘绘,同沈右率诸公赋鼓吹曲二首 其一 巫山高,高唐与巫山，参差郁相望。灼烁在云间，氛氲出霞上。散雨收夕台，行云卷晨障。出没不易期，婵娟以惆怅。,1
Ming,王思任,谢鹤,见赐扬州鹤，何人不羡清。一江寒影到，午夜感思惊。暂檄琴相待，终要松与盟。缑山乘此会，为报只吹笙。,5
Ming,丁熿,梅花寄乐而,梅花对一窗，脉脉绕蛮江。物色非前样，天涯是故邦。玉川初梦觉，和靖几心降。却恐风颠甚，思君见乃泷。,5
Qing,王文治,甓湖晓望,甓社春林晓，秦邮辍棹时。高台才子地，残月女郎祠。湖水连云气，渔歌和竹枝。却看天尽处，沙影泛鸬鹚。,6
Yuan,孟集,登玉龙山,十年困尘氛，南北厌奔走。流年既冉冉，节序复何有。今日天气佳，那知是重九。玉龙并高寒，黄金照虚牖。笑谈得佳士，更喜杯在手。西望堕乌纱，容我开笑口。,4
Ming,王沂,仙源秋晓,远是青山近是林，仙源秋色雨中深。前溪不是桃花水，纵有渔郎无处寻。,5
NanBei,徐伯阳,游钟山开善寺诗,聊追邺城友，躧步出兰宫。法侣殊人世，天花异俗中。鸟声不测处，松吟未觉风。此时超爱网，还复洗尘蒙。,1
Yuan,阿鲁威,双调 东君,望朝暾将出东方，便抚马安驱，揽辔高翔。交鼓吹竽，鸣篪絙瑟，会舞霓裳，布瑶席兮聊斟桂浆，听锵锵兮丹凤鸣阳。直上空桑，持矢操弧，仰射天狼。,4
Yuan,孛朮鲁翀,题周公益墨迹,今观益公帖，老气肃锋铓。孙氏青毡永，宜开宝墨堂。,4
Yuan,吴师道,中秋泊淮安望张仲举助教不至,中秋淮浦夜，谁共好怀开。看月坐复坐，可人来不来。独谣惭短思，多病负深杯。想见芜城路，吹箫拥醉回。,4
WeiJin,王庆,钓鱼赋,然后抽纤缴，振修竿。垂银钩，运金丸。悬鲔鲵，挂鸿鸾。连翩云际，瀺毚漪澜。,0
Ming,王沂,新春漫兴,应节东风隔岁回，绮楼云物共徘徊。未传暖律催金柳，已有春光到玉梅。双燕社前迎细雨，群龙江上走轻雷。遨游莫向良辰负，管领韶华入酒杯。,5
Ming,文益渐,谪南荒。赠景濂亭 其一,他时难对此时颜，安去平存水隔山。天感人生生马角，诸君知我好生还。,5
Qing,王心敬,秋夜,一心甘亩亩，念载卧茅庐。不计动名晚，何知岁月除。更深滋露冷，月朗逼星疏。头白明镫里，优游尚著书。,6
Tang,上官婉儿,其十四,登山一长望，正遇九春初。结驷填街术，闾阎满邑居。斗雪梅先吐，惊风柳未舒。直愁斜日落，不畏酒尊虚。,2
Qing,尹尚廉,遇同乡,武陵县北遇同乡，驻马回车怨夕阳。两字平安传语罢，不知何事泪千行。,6
Qing,王追骐,送甥杜湘民南旋,汝归仍是客，故国似无情。凉月才今夕，秋风已半生。相期他日梦，共爱盛时名。别意难持赠，江流不断声。,6
Song,王仲甫,丑奴儿/采桑子,牡丹不好长春好，有个因依。一两枝儿。但是风光总属伊。当初只为嫦娥种，月正明时。教恁芳菲。伴著团圆十二回。,3
Ming,方大猷,满江红 和门伯梁愁眉居韵,甚日归来，轩隈嵓曲。有鸣琴在室，好花环屋。列岫墙头妆翠髻，流泉槛外飞苍玉。为喜临、名帖种芭蕉，和天绿。殊清傲，寒于菊。怜孤挺，亭于竹。任茗酣棋战，胜荣输辱。静里抛它尘世想，闲中饱得烟霞足。趁无人、到此饮千杯，离骚熟。,5
Yuan,吉雅谟丁,寄迈里古思院判,将军辛苦事戎行，麾下论兵总俊良。沙漠苏卿多感慨，鉴湖贺老自清狂。风尘满眼青山旧，天地无私白发长。万里君亲俱在念，扁舟何日赋《沧浪》。,4
Qing,王又曾,谦谷赠棕竹杖,抱得劳相问，衰年称我翁。扶持烦彼相，腰脚健春风。入手横红玉，凭肩替短僮。量来过七尺，云是最高棕。,6
Yuan,宇文公谅,题黄鹤山人芝兰室图,紫芝采为食，幽兰纫作佩。聊复助熏修，庶几堪傲世。一室静生香，诸尘自融会。蒲团禅燕馀，经卷了空外。嗒然吾我忘，谁云有三际？,4
Yuan,辛文房,苏小小歌,东流水底西飞鱼，衔得钱唐纹锦书。几回错认青骢马，著处閒乘油壁车。鹦鹉杯残春树暗，葡萄衾冷夜窗虚。莲子种成南北岸，苦心相望欲何如。,4
Qing,王又旦,渚宫 其一,旧迹何劳问，东风草又新。江蓠春秣马，啼鴂暮愁人。白积千秋骨，青然几夜磷。那堪听画角，肠断是西津。,6
WeiJin,阮籍,其四,二妃游江滨，逍遥从风翔。交甫解环佩，婉娈有芬芳。猗靡情欢爱，千载不相忘。倾城迷下蔡，容好结中肠。感激生忧思，萱草树兰房。膏沐为谁施，其雨怨朝阳。如何金石交，一旦更离伤。,0
Song,方逢辰,题何潜斋安乐窝,閒中历览古和今，夫岂全无所用心。书为重看因熟读，诗添新作费沉吟。消磨暇日尊前酒，赓和薰风膝上琴。过去未来都不管，却看明月是知音。,3
Song,王无咎,审己箴,汝曰有德，汝未大成。汝之有过，伤德盖轻。圣能恕汝，犹曰汝美，众人弗逮，知慕而已。恕汝不知，慕汝辄愉。汝不自反，卒比于愚。愚不可比，汝孰宜惧？圣人之恕，众人之慕。,3
Ming,王世贞,暮秋,十日不启户，秋容老自催。雨虫寒上壁，风叶夜侵苔。药裹收仍展，砧声去复来。乾坤空阔意，不为庾生哀。,5
Ming,文森,题画,石上收纶坐，垂杨拂鬓丝。閒情与幽思，不复许人知。,5
Song,王禹偁,其三,移任长洲县，孤帆冒雨行。全家随逆旅，一夜泊江城。身世漂沦极，功名早晚成。惟当泥尊酒，得丧任浮生。,3
WeiJin,郭元祖,其三 马师皇,师皇典马，厩无残驷。精感群龙，术兼殊类。灵虬报德，弥鳞衔辔。振跃天汉，粲有遗蔚。,0
Qing,王乔林,金匮县署联,半点模糊，已耗民财于暗地；一毫偏陂，即推赤子入危途。,6
Qing,丁惠康,将归岭南留别,百无聊赖过零丁，遥睇中原一发青。避地诗人哀故国，渡江名士泣新亭。山河运歇英才尽，鼙鼓声沉战血腥。鹑首赐秦天亦醉，只怜羁客独长醒。,6
Qing,释巨赞,祝于澄（味青）八十大寿,君山怀故国，旧雨见新姿。矍铄公真健，期颐值盛时。险夷何足道，忧乐几人知？南海归来后，操觚再献诗。,6
Qing,于琳,其二,轻花灼灼叶田田，午半平开近绮筵。漏永不闻妃子叹，谁家撒得洗儿钱。,6
Ming,王畿,陈同甫舟中燕集次卓小仙韵,春风双眼开，落日孤帆去。相对默无言，悠悠渺云树。,5
WeiJin,挚虞,殷汤赞,浚也惟商，实惟成汤。三五迭兴，舍帝称王。,0
Yuan,武汉臣,贺新郎,我则待簪花殢酒赋词章。至如我折桂攀蟾。也不似这浅斟低唱。谁想甚禹门三月桃花浪。我则待伴素兰风清月朗。比为官另有一种风光。谁待夺皇家龙虎榜。争如占花丛燕莺场。我则要做梨园开府头厅相。我向这花柳营调鼎鼐。风月所理阴阳。,4
Yuan,李存,次友人韵二首 其一,蠢蠢繄群盗，胡为乱此时。国恩方广被，天运更难推。避俗思元亮，知音赖子期。总戎浑汉节，续食况商芝。,4
Qing,方守敦,送章锡卿广文游日本,挂帆曾记昔东游，万里银涛海上秋。蓬岛烟霞天外见，霸图人物座中收。滔滔身世成千劫，莽莽乾坤幻一沤。此际送君惊旧梦，空馀搔首叹神州。,6
Yuan,史迁,其五,夕阳在山月已白，人生几何春复秋。华裛叠鼓岂无谓，莫怪西园清夜游。,4
Song,方凤,和张子良,寤寐溪山好，相过不厌频。诗留曾宿客，月照乍归人。率尔呼盘粲，凭谁辨主宾。未须陈咫尺，高谊总秋旻。,3
Yuan,吴志淳,题小山水景二首 其一,十年小隐在青山，喜有东湖屋数间。门外白云常在眼，此身浑似钓舟閒。,4
Ming,王慎中,郊兴二首 其一,四月西郊路，物华净客心。游情会沧海，举目见高岑。麦秀平分陇，兰荣弱冒浔。登高宜有赋，况值暮鸦吟。,5
WeiJin,挚虞,周宣王赞,宣王承衰，邦家多阻。惩难思理，官人以叙。山甫补阙，方叔御侮。是用中兴，恢复周宇。,0
Yuan,吴炳,病起,人生百年间，往往如过客。吾生未六十，须发早已白。自持岁寒心，谬比松与柏。卫生乏良药，疾病日侵迫。天运苟未穷，流年岂终厄。依然冰雪姿，苍苍见颜色。,4
Qing,王朝元,读殉节录① 其一,瑶编读罢忆纯臣，血字幽光映册新。不有莱峰传盛节，千秋知己更何人。,6
Yuan,李材,送省郎杨耀卿使云南,飘飖使节出金闺，郭隗台前暂解携。天入五溪无雁到，地经三峡有猿啼。子云旧里风烟在，太尉家声日月齐。后夜客槎何处望？秋河迢递碧云低。,4
NanBei,刘缓,奉和玄圃纳凉诗,清气流暄浊，非关狭室中。当由小堂上，自有大王风。樵螟动兰室，神飙起桂丛。披襟深睿赏，曲卷何由同。,1
Yuan,纸舟先生,西江月,光彻虚空上下，人人具足无亏。全真真里露真机。实证无为不二。扫去闲名野字，胸中莫滞些儿。七真五祖只如斯。悟得真超圣地。,4
Tang,白云仙人,其七 玉液草,玉液草能红，大药与相通。偏匮草砂子，见宝有殊功。,2
Yuan,史孝祥,海滨二老本同归末路殊途孰是非叩马匆匆扶义士怜渠未识首阳薇,韩辞范笔照千龄，扶植纲常似六经。日月争光宜下拜，莫将此眼对兰亭。,4
Ming,王绅,送襄阳僧纲,丛林驰誉久，未许即幽栖。禅学虽心解，僧纲要力提。承恩魏阙北，归路鹿门西。去去襄阳道，云山望欲迷。,5
Tang,李端,与郑锡游春（一作李嘉祐诗）,东门垂柳长，回首独心伤。日煖临芳草，天晴忆故乡。映花莺上下，过水蝶飞扬。借问同行客，今朝泪几行。,2
Ming,王应斗,春日饮藻萃二男宅时新立门向口占落之 其一,生事同鸠拙，贻谋任鹊安。地偏容膝好，天喜辟门宽。满道酣春色，长河助笔澜。面山名有取，紫诰矗云端。,5
Ming,王守仁,化城寺六首 其四,化城天上寺，石磴八星躔。云外开丹井，峰头耕石田。月明猿听偈，风静鹤参禅。今日揩双眼，幽怀二十年。,5
Qing,王龙文,风雨宿一纳庵同子亮师盈公纳公二上人,载酒沿堤秋气高，山门苔藓漱寒涛。长淮一夜添风雨，梦里鱼龙势欲骄。,6
Ming,王冕,其二,东南岩壑窅，游子欲何之？野鸟惊飞疾，溪船逆上迟。放怀须醉酒，对景漫题诗。王谢经行处，萧条似旧时。,5
Qing,王文治,秦淮水榭雨集同彭贲园二首 其一,向晚秦淮雨，萧萧竹树中。凭轩一长啸，满槛落清风。白舫常为客，清樽此暂同。秋心良易感，砌下已鸣虫。,6
Yuan,朱浚,其九,落花水煖千船聚，芳草春深一鹤归。,4
Qing,王日藻,潘山人至自辽左,匹马南归道路长，相逢画阁话辽阳。窦家锦字诗难寄，苏氏河梁雁几行。秋尽陇云寒欲雨，阳回边草白于霜。汉廷亦下金鸡使，谁念当时折槛郎！,6
WeiJin,曹丕,杂诗二首 其一,漫漫秋夜长，烈烈北风凉。展转不能寐，披衣起彷徨。彷徨忽已久，白露沾我裳。俯视清水波，仰看明月光。天汉回西流，三五正纵横。草虫鸣何悲，孤雁独南翔。郁郁多悲思，绵绵思故乡。愿飞安得翼，欲济河无梁。向风长叹息，断绝我中肠。,0
Yuan,李唐宾,赏花时,庆华年。红绡巧剪。镫火内家传。车马迎来玉府仙。歌声吹开陆地莲。儿女六街喧。楼台近远。镫月共婵娟。,4
Yuan,李京,越巂元日,鸡人唱罢晓沈沈，仙仗遥分翠殿深。三岛楼台龙虎气，五云丝竹凤鸾音。普天率土皆臣妾，航海梯山总照临。今日南荒瞻北阙，不胜惆怅泪沾襟。,4
Yuan,乃贤,题马远信州图,昔解灵溪缆，相将下信州。人家临水岸，鼓角起城头。云积龟峰雨，江分蠡泽秋。开图见山郭，千里思悠悠。,4
Ming,尹守衡,次韵答印山家兄,忆别春将暮，俄惊麦又新。纵惭强项令，肯作折腰人。远信惟加饭，深交若饮醇。金声先掷示，击缶愧难陈。,5
NanBei,周子良,其五 华阳童授诗,悬台凌紫汉，峻阶登绛云。华景飞形烛，七曜亦殊分。写此步尘秽，适彼超世君。勖哉二祀内，无令邪世闻。方为去来会，短辞何用纷。,1
Ming,方广德,石榴,涂林疏树自离离，入眼红肤总不遗。若为连珠过沈约，何来新筑伴潘尼。金房半坼珠骈落，霜叶平翻玉并欹。还记葡萄槎上种，折来那不称同时。,5
Ming,史鉴宗,南乡子 江南,江雨江云。山川不减帝乡春。试望广陵南下路。瓜步。数点金焦扬子渡。,5
NanBei,殷谋,日出东南隅行（《文苑英华》百九十三作唐李白诗）,秦楼出佳丽，正值朝日光。陌头能驻马，花处复添香。,1
Tang,王涯,其二,远戍功名薄，幽闺年貌伤。妆成对春树，不语泪千行。,2
Song,王直方,题清芬阁,人以诗自业，在唐如蜂房。香英众采撷，论功归其王。恭维少陵老，实提六义纲。人能分一体，犹足生辉光。元英萧散人，亦以诗道昌。馀隽独不吮，嘉殽常自将。沧江下千寻，便足知流长。元英不可见，看取尚书郎。,3
Ming,王樵,寻泉,寻泉到野寺，对奕两僧閒。僧不为客起，我自趋泉间。倚松看觱沸，坐石弄潺湲。几日山中屐，行歌又独还。,5
Yuan,吾丘衍,酒醒试野服,酒醒微风入，天高白鹤飞。坐看烟景变，何日洞天归。发乱便纱帽，身閒且布衣。未能逃姓字，转欲见人稀。,4
Song,王之望,其三,嗜好非前日，颠狂减少年。久疏长夜饮，新学小乘禅。觅句驱春恨，翻书引昼眠。朝来山鸟闹，惊破睡中天。,3
Ming,大囧,怀友,谷风凄以厉，习习吹我襟。微烟袭芳树，细雨沾高林。虽有一尊酒，对此谁共斟。迢遥故人远，矧隔瑶华音。安得驾黄鹄，往论古与今。缅怀思方续，白日苦西沈。,5
Song,方樗,重阳明日得蝶字,主人留复留，烂醉歌白氎。移樽对寒花，散策响秋叶。香凝紫茱萸，舞倦青蛱蝶。惟有一逃宾，苍山云万叠。,3
Yuan,余观,流杯桥,曲水分山阴，舆梁胜溱洧。一脉见高风，驷马安足取。,4
Yuan,毛静可,赠阎莱山书吏,吟身宇宙一攀龙，三径清风四牡同。菽水有怀双鬓里，莱山入梦十年中。布衣稷契诗书泽，治世巢田畎亩忠。春在江南倚楼处，云霄万里见冥鸿。,4
Qing,王崇简,减字木兰花 题画,萍浮翠带。奁镜波明鸥岸外。欸乃声低。一抹遥云云影迷。蒲帆路转。烟火霏微村巷远。旋失沙尖。鸡犬声中出酒帘。,6
Ming,王格,其二,清江泚泚石粼粼，月照当年幕府宾。谁向胡床说兴废？西风尘起却污人。,5
Yuan,贝琼,其九 题名塔（飞来峰顶即神尼舍利塔）,雁塔高千尺，东南远建标。江山留过客，日月记前朝。铎受天风震，梯经劫火烧。四贤谁复继，千古意寥寥。,4
Qing,允礼,铜雀台,台荒人去杳难留，遗迹苍茫不可求。当日桥陵尽西望，于今漳水自东流。香消罗绮寒云合，地歇笙歌野草秋。毕竟君王归未得，空余烟外夕阳愁。,6
Qing,方榖,白帝子歌,四维茫茫渺难极，载方舟兮沿水入。神女璇宫当夜织，倚瑟鸣弦声清冽。知音娱乐恣欢翕，游放沧湄何所息。,6
NanBei,江洪,咏荷诗,泽陂有微草，能花复能实。碧叶喜翻风，红英宜照日。移居玉池上，托根庶非失。如何霜露交，应与飞蓬匹。,1
Ming,王宠,其五 恒,玄岳倚北极，翠屏千嶂回。山寒太始雪，地阔单于台。石室金膏閟，玉华仙掌开。傥遇通微子，骑二青龙来。,5
Yuan,孟昉,其三 三月,夹城曲水飘香，扫蛾云髻新妆。落尽梨花欲赏，不胜惆怅，东风萦损柔肠。,4
Ming,王宏,广于天下为远藩仕籍华秩已少况琼于广又为远郡成化二年秋进薛公远户部尚书邢公宥都御史丘公浚翰林学士皆在一月恐虽天下望郡亦希海外衣冠胜事真奇逢也,三要清官一月除，尚书学士与佥都。六朝礼乐王纲正，千古文章世道扶。政教已闻超汉宋，人才今见盛唐虞。彬彬文彩诏临下，欢动琼南士大夫。,5
Ming,于成龙,梦餐优昙花作（有引）,优昙曾记梦中餐，山寺日高柏水寒。云绕佛龛常五色，香飘精舍比芝兰。生平未识金银气，偶尔轻抛麋鹿滩。四十年来魔障尽，好教拂袖紫霞端。,5
NanBei,吴迈远,临终诗,伤歌入松路，斗酒望青山。谁非一丘土，参差前后间。,1
WeiJin,崔琰,其四,朝发兮楼台，回盼兮句榆，顿食兮岛山，暮宿兮郁州。,0
NanBei,刘义恭,华林四瑞桐树甘露赞,远延凤翮，遥集鸾步，惠润何广，沾我萌庶。,1
Ming,王袆,怀宋学士景濂,芙容峰下是乡邦，未许归帆溯浙江。天下文章宁有几，斗南人物恐无双。心期久与三乘契，笔力真能九鼎扛。投老著书浑不倦，颇闻中夜坐灯窗。,5
Song,鲖阳居士,满庭芳,良月霜清，小春寒浅，瑞庭蓂荚双飞。岭梅香度，初发向南枝。此际高门袭庆，真贤降、金璧生辉。传瀛海向歆父子，相继大名垂。广寒，山藉在，笔驱造化，夕照虹霓。暂徘徊、莲幕名誉交驰。行继夔龙步武，蓬山静、玉宇春迟。当清夜，神交大一，相对熟青藜。,3
Qing,王延年,和稚威饮杭太史丁香花下,来向花前倒酒卮，白头应自叹彪之。尽惊晼晚春光老，便觉低徊舞态迟。无力故欹芳草径，有香肯趁海棠时。知他百结何缘解，消息还凭隔岁期。,6
Tang,于邵,唐检校右散骑常侍容州刺史李公去思颂,帝念南方，迫于蛮夷。人新被寇，岁或劳师。属之于公，俾养牧之。匪直勤身，亦帅其属。赡我贫匮，字我茕独。息人便农，垦田积粟。修其教化，被以威德。贼害既除，祸灾斯息。完我庐舍，亲我骨肉。咸保其生，且易其俗。蚩蚩偫族，孰不蒙福。播为颂声，公受百禄。彤弓玈矢，以长诸侯。人之怀德，刊石垂休。,2
Song,史温,诗一首,曹娥庙貌枕江湄，南北行人合孝思。有智不争三十里，千年黄绢一厅碑。,3
Qing,丁耀亢,听笛,寂寂远峰青，梅花落洞庭。何人吹入破，能使客愁醒。鹤唳云门远，龙吟海气冥。悲秋兼别恨，明月满山亭。,6
Ming,文翔凤,伊斋集句,一片孤城万仞山，别有天地非人间。松间明月常如此，世上浮名好是閒。,5
Ming,王大用,游武夷,控鹤仙人渺何许，幔亭采幄重堪怜。溪流九曲依然在，三十六峰淩紫烟。,5
Yuan,王沂,禽言三首 其一,婆饼焦，徒尔鸣，黄云茫茫与天平。去年麦熟苦梅雨，东畴西陇飞蛾生。今年麦熟不得割，去学精卫填沧溟。婆饼焦，无乐声。,4
NanBei,沈满愿,戏萧娘诗,明珠翠羽帐，金蒲绿绡帷。因风时暂举，想像见芳姿。清晨插步摇，向晚解罗衣。托意风流子，佳情讵可私。,1
Tang,戎昱,汉上题韦氏庄（一作岑参诗）,结茅同楚客，卜筑汉江边。日落数归鸟，夜深闻扣舷。水痕侵岸柳，山翠借厨烟。调笑提筐妇，春来蚕几眠。,2
Qing,王蜕老,挽马勿庵联,本无庸福到奇才，君竟死，我余生，踽踽凉凉，负从前一诺初心，相期成白首；纵有狂名震流俗，天不怜，人又妒，苍苍莽莽，问此后几根傲骨，何处觅青山。,6
Qing,王定柱,石版房壁诗和者甚众聊次其韵,青山本屋材，黔洞妙于屋。析代鱼鳞甃，胜彼筼筜谷。牖引晓霞红，几净缣缃绿。好砑玉版光，凌云付醉旭。,6
Ming,文林,永康,画舸乘风入永康，疏花缘岸一溪长。山淘麦浪青重叠，云衅鱼鳞白渺茫。王事有程行作吏，胜游无侣梦还乡。直输渔父芦汀畔，斗酒浑家醉野航。,5
Ming,王肄,题沈公济雪中过沈孟渊所诗画,白发交游二隐沦，西庄一别几经春。雪中客有重来日，不见当年冒雨人。,5
Tang,王翰,赠唐祖二子,鸿飞遵枉渚，鹿鸣思故群。物情尚劳爱，况乃予别君。别时花始发，别后兰再薰。瑶觞滋白露，宝瑟凝凉氛。裴徊北林月，怅望南山云。云月渺千里，音徽不可闻。,2
Tang,《南岳魏夫人传》所引诗,高仙盼游洞灵之曲一章并序,玉室焕东霞，紫辇浮绛晨。华台何盼目，北宴飞天元。清净太无中，眇眇蹑景迁。吟咏大洞章，唱此三九篇。曲寝大漠内，神王方寸间。寂室思灵晖，何事苦山林。须臾变衰翁，回为孩中颜。,2
Qing,王泽弘,泄云洞联,秋花不比春花落；尘梦那如鹤梦长。,6
Qing,方以智,送别刘荐叔,远游才子著先鞭，载笔江湖又十年。白眼相逢秋色里，青山环立酒杯前。一时快意难题尽，千古销魂是黯然。重咏谪仙黄鹄句，齐飞挂在落霞边。,6
NanBei,陈叔宝,朱鹭,参差蒲未齐，沈漾若浮绿。朱鹭戏蘋藻，徘徊流涧曲。涧曲多岩树，逶迤复断续。振振虽以明，汤汤今又瞩。,1
NanBei,刘孝威,拟古应教,双栖翡翠两鸳鸯，巫云洛月乍相望。谁家妖冶折花枝，蛾眉𥊑睇使情移。青铺绿琐琉璃扉，琼筵玉笥金缕衣。美人年几可十馀，含羞转笑敛风裾。珠丸出弹不可追，空留可怜持与谁。,1
NanBei,萧洽,侍释奠会诗,儒惟性府，道实人灵。乃宣地义，载景天经。合宫传蔼，衢室流馨。人区允睦，王路惟宁。（一章）舄弈代终，氛氲革禅。我后天临，庶氓利见。焕哉隆平，穆矣于变。德漏八埏，声锵九县。（二章）春方贰极，含神测几。敬恭驰道，祗承兽闱。列辟载粲，群司有晖。庵蔼槐路，逶迤衮衣。（三章）教思无方，循训有则。告奠先师，式祀盛德。其礼载闲，其仪不忒。幽显聿宣，人祗允塞。（四章）冬物澄华，寒晖皓絜。云浮钟虡，风生舞缀。尽性餐和，含灵饮悦。仰沐弘餐，俯惭磬劣。（五章）,1
Tang,史仲谟,后汉溧阳侯史崇墓碑颂隋末大乱。避地闽越。碑坏再立。其颂曰。,山岳降精，川渎耀灵。猗欤史氏，世济其英。忠言允塞，嘉猷有声。从容燮理，散诞飞缨。含香青琐，敷奏丹庭。有犯无隐，唯言是听。王室斯赖，诸侯以宁。内侍帷幄，外典专城。为政以德，察狱以情。化俗草偃，溪谷风清。金相玉质，不陨厥名。处溢不骄，居劳不惮。视险如夷，忘身逐叛。駉颂美鲁，青蒲安汉。执简书愆，奸邪逃窜。匪君之忠，孰能戡乱。在昔隆汉，姻娅皇家。惟帝念功，爵命屡加。三台五鼎，驸马奉车。腰佩两印，绶带双緺。何彼秾矣，常棣之华。如圭不玷，似玉无瑕。节之以礼，俭而不奢。笃生我侯，英略备举。有艺有才，能文能武。孝以奉亲，忠惟卫主。赤眉始结，白波犹侮。执锐破坚，斩馘灭虏。截彼长蛇，歼斯猾竖。策赏庙堂，书勋王府。功成弗居，名立不取。简在帝心，酬封祚土。厥土惟何，在溧之浒。初食三千，卒封万户。葭菼揭揭，麀鹿麌麌。禾𥝻旆旆，原田膴膴。俯营川陆，鱼盐所聚。蝗飞火灭，还珠去虎。子民辑悦，建兹城宇。大厦耽耽，听政之所。祠堂石殿，生灵攸处。凡春秋兮，祭祀不阻。,2
Tang,于鹄,其二,微雪军将出，吹笳天未明。观兵登古戍，斩将对双旌。分阵瞻山势，潜兵制马鸣。如今青史上，已有灭胡名。,2
Tang,王光庭,奉和圣制荅张说扈从南出雀鼠谷,省俗恩将遍，巡方路稍回。寒随汾谷尽，春逐晋郊来。云骑传行漏，烟旄引从台。惠风初应律，和气正调梅。雅颂通宸咏，天文接曙台。灞陵桃李色，应待日华开。,2
NanBei,王俭,明德凯容乐（明帝室）,多难固业，殷忧启圣。帝宗缵武，维时执竞。起柳献祥，百堵兴咏。义虽祀夏，功符受命。远无不怀，迩无不肃。其仪济济，其容穆穆。赫矣群临，昭哉嗣服。允王惟后，膺此多福。礼以昭事，乐以感灵。八簋陈室，六舞充庭。观德在庙，象德在形。四海来祭，万国咸宁。,1
Qing,王德纯,香岩寺,风景香岩更不同，诸峰环绕势凌空。层峦拔地连云起，峭壁撑天带雨濛。翠列芙蓉笼佛殿，青抽玉笋表神功。无边胜迹谁能写，图画天开万古雄。,6
Ming,王樵,喜闻侄坒至,十年玄尚白，千里汝能来。童稚犹知喜，缄书其手开。柳株陶欲隐，玉树谢还栽。会得中郎意，留连正可哀。,5
Ming,王叔承,金陵览古,南北乾坤壮此行，西风走马石头城。三吴往事秋涛急，六代新愁暮雨生。龙虎只今余王气，江山千里护神京。请看丰镐艰难地，回首园陵无限情。,5
Ming,卞邦本,其九 龙砂,源源来脉自天生，转顾四瞻剧有情。孝子状元皆此出，清风千古振家声。,5
Ming,王一鸣,五月末旬皖中作二首 其一,细细生青霭，娟娟动绿筠。晚凉风入座，帘卷月随人。天宝唐中叶，长沙汉远臣。双龙空在匣，何地出风尘。,5
Yuan,李士瞻,次楚门闻福州六月之变就简倪仲凯郎中不候而去,误闻消息心如灼，归兴那能候我来。不是尚书船到晚，却缘员外别初回。闽州烽火人犹记，回纥刀牌孰总裁。最恨当时谋未审，至今遗祸使人哀。,4
Tang,岑参,碛西头送李判官入京,一身从远使，万里向安西。汉月垂乡泪，胡沙费马蹄。寻河愁地尽，过碛觉天低。送子军中饮，家书醉里题。,2
Qing,方还,送友人归黄山,秋色满城楼，秋风古渡头。此时一挥手，孤月在扁舟。草折黄花老，天空白露稠。十年还故国，欢喜入新州。,6
Tang,宋之问,夏日仙萼亭应制,高岭逼星河，乘舆此日过。野含时雨润，山杂夏云多。睿藻光岩穴，宸襟洽薜萝。悠然小天下，归路满笙歌。,2
Yuan,牟巘,其四,阳羡长腰米，儋州秃鬓翁。相传作佳话，好为表遗忠。收槛溪山胜，从容诗酒中。南湖未归客，岁晚倘来同。,4
Tang,田淳,失题,閒行閒坐复閒吟，一片澄然太古心。拾得好诗清似玉，练来虚府静如琴。已将蛇足师陈轸，懒把蝇头爱华歆。必也长磨到如此，退身何更羡云岑。,2
Ming,孔天胤,寒食放吏斋居悄然,龙忌殊乡国，鸡栖感岁时。云天沈旅况，风日倍离思。杏雨春城暗，兰烟晚径迟。搴芳欲有赠，淹蹇意空持。,5
Yuan,王翰,山房秋夜寄鲁客,寂寞山居悄，相思望转迷。江空寒雁落，树尽暮云低。生事悲秋草，交情忆剡溪。西斋愁不寐，风雨共凄凄。,4
Yuan,伯颜,鞭,一节高兮一节低，几回敲镫月中归。虽然三尺无锋刃，百万雄师属指挥。,4
Ming,王恭,秋日游山寺,荒山残日晚，秋思正凄凉。野鸟啼花径，溪泉溜竹房。钟声云外远，树色雨中黄。更与询休辈，焚香坐石床。,5
Song,孔武仲,与同寮游甘泉苦竹二寺,两寺藏山曲，登临恨阻修。平时极目处，今日探春游。苦竹经霜老，甘泉带雪流。醇醪煖肌骨，归路卸轻裘。,3
Ming,释元净,重九 其一,旧日重阳节，唯寻面米春。忽经时到眼，但觉老随人。白发虽多难，黄华不厌贫。登高本无意，踪迹愧红尘。,5
WeiJin,刘劭,其二,巨鳖冠山，陵鱼吞舟，吸潦吐波，气成云雾。,0
Song,适宜,登洪庆观,行到蓬莱第一宫，却惭仙路印尘踪。界开形势昆崙水，送过烟岚黛嵋峰。经夏定知非暑气，乘时犹逮看秋容。不才佳景难为赋，空立斜阳倚瘦筇。,3
Yuan,吴敬庭,古意四首 其一,我志在林壑，而与世沉浮。是非复非是，此语真谬悠。所愿适其适，富贵何足求。有酒同醉醒，商歌动清秋。得意巳志辨，白云散岩幽。,4
Ming,王一鸣,夏日杂诗,天入层层树，山回片片云。乾坤输独立，江汉正平分。久计行藏熟，深悲治乱闻。林深见麋鹿，异类得同群。,5
Ming,王圭,送李廉使之荆南二首 其一,火落金天爽气浮，澄江练净引仙舟。霜威此去清三楚，霖雨行看遍九州。银汉星槎当好夜，渚宫烟树正高秋。熙朝图任须元老，未许周南此滞留。,5
Ming,丘衍箕,袍岭晴岚,惟南有袍岭，郁乎其苍苍。上倚青冥阔，下俯溪流长。时雨既初歇，翠色染晴光。浮岚起绝顶，氤氲接大荒。变幻亦多状，云气同飞扬。安得羽两臂，凌虚以翱翔。直蹑层霄巅，吹笙引凤凰。,5
Qing,王照圆,过西海子看新荷,凉亭水榭映朝霞，碧沼初开菡萏花。海子西头杨柳岸，绿烟深处是仙家。,6
Yuan,朱晞颜,普照寺晚步,晚凉閒散策，一径入松深。每到钟鱼地，便生泉石心。水花香晚殿，凉月堕空林。后夜相思梦，怀君倚柱吟。,4
Tang,王起,元日观上公献寿赋（以题为韵）,岁移木德。春变铜浑。观上公之献寿。表南面之居尊。赞以至诚。俾天长而地久。陈乎盛礼。亦星列而雷奔。所以上增景物。所以下答湛恩。岂徒阅夫济济。而炫彼元元。时也百辟无哗。九宾有秩。玉帛林会。簪裾栉比。声明叶于载阳。天文宜于初吉。于是紫殿昼。皇舆出。仰之如天。就之如日。献大君之寿。善颂善祷。觌元老之仪。匪徐匪疾。皤皤元老。首出朝端。仰紫宸而展敬。回黄阁而即安。振冠剑之翼翼。曳环佩之珊珊。既进退而有度。亦容止而可观。将奉一人之寿。而为万国之欢。远映珠旒。旁临霜仗。赫赫在下。明明在上。奉觞而进。持盈有俯偻之容。祝寿而旋。庆赐被鸿恩之畅。应千年而莫厚。宅百揆而谁让。祥光郁霭。佳气葱茏。时剡剡以起履。每兢兢而鞠躬。拱北辰之尊。不异乎台居列宿。献南山之寿。更闻其岳视三公。既而天颜回眷。尧酒毕献。乾坤永固。上下无怨。礼循墙而已退。福如茨而咸劝。则山呼万岁。徒称汉日之祥。天锡九龄。讵比周年之愿。谅羲轩之道隆。实伊容之德建。宜乎景禄克受。赓歌不朽。如冈如陵。可大可久。亦何待华封之祝。然后增尧之寿。,2
Song,王君谟,赠相士,江南桥上相逢处，笑我而今似俗人。要识本来真面目，秋风天地一吟身。,3
Yuan,僧大䜣,次韵吴閒閒宗师赠茅山徐真人,当年野服谩朝天，不羡稽山贺老船。翠蜃夜蟠金井月，采鸾朝下玉炉烟。俄闻劫烧嗟灰墨，还见宫城庆醴泉。莫道仙人无白发，步虚声里又年年。,4
WeiJin,孙绰,赠谢安诗,缅哉冥古，邈矣上皇。夷明太素，结纽灵纲。不有其一，二理曷彰。幽源散流，玄风吐芳。芳扇则歇，流引则远。朴以凋残，实由英剪。捷径交轸，荒涂莫践。超哉冲悟，乘云独反。青松负雪，白玉经飙。鲜藻弥映，素质逾昭。凝神内湛，未醨一浇。遂从雅好，高跱九霄。洋洋浚泌，蔼蔼丘园。庭无乱辙，室有清弦。足不越疆，谈不离玄。心凭浮云，气齐皓然。仰咏道诲，俯膺俗教。天生而静，物诱则躁。全由抱朴，灾生发窍。成归前识，孰能默觉。暧暧幽人，藏器掩曜。涉易知损，栖才测妙。交存风流，好因维絷。自我不遘，寒暑三袭。汉文延贾，知其弗及。戴生之黄，不觉长揖。与尔造玄，迹未偕入。鸣翼既舒，能不鹤立。整翰望风，庶同遥集。,0
Ming,丁克仁,送曹正言（尚治）归觐①,金阙初辞出凤城，觐亲归路马蹄轻。辟除声里江山动，戴玉头边白日明。驿吏时时迎敬貌，州官处处慰欢情。圣恩承仰知多少，争似薇郎得此荣。,5
Yuan,狄君厚,感皇恩,呀。諕的我魂魄悠悠。不堤防有人随后。嗨太子命难逃。微臣也身难𧻞。那贼汉怒难收。太子云了：都是贼子奏。奏得您继母焦。焦得您父王愁。,4
Yuan,武汉臣,仙吕点绛唇,映雪窗前。岂辞劳倦攻经典。甲榜争先。独占文场选。,4
Ming,尹琦,答澹归师见赠,旷代相期只一人，羡君能付等閒身。还家可作腰金贵，蹈海宁甘粒食贫。谏草焚馀浑似梦，头颅秃去任生新。当年媒孽风波起，谁得相从世外臣。,5
Song,王企立,句 其一,岚光入坐茶瓯绿，海气逢春柱础腥。,3
Yuan,汪元量,其九,吟身春共瘦，独立望江亭。越水荒荒白，吴山了了青。军降欣解甲，民喜罢抽丁。拍碎阑干曲，吞声血泪零。,4
Yuan,李孝光,冯秦卿藏书,荣中富贵传，宾客尽能文。属世方櫜武，无人学解纷。剑成猿接木，围合鹿号群。官作清时好，长吟生白云。,4
Yuan,朱升,欲雪与唐肃马贯王廉柯理联句,落木号千嶂，重云幕四郊。野寒风未息，江冱水全交。滕六欣催驾，蜚廉怒拂旓。穷阴蟠地轴，急蔌奏仙匏。拟绞天潢练，将搜月杵胶。栋鸱蹲若待，街犬喜争跑。玉蕊期春放，绡梭候夜抛。巧思裁六出，重想压千梢。访戴先寻棹，禽吴巳彀弰。思营梁客赋，言畏党姬嘲。地有遗蝗惧，天无纵鹘嗃。坎深终见满，堆聚定成包。霰渐鸣侵箔，烟多散湿庖。枯肠须沃酒，噤齿不胜殽。火尽僧颅缩，囊空仆喙呶。霸驴袍预袭，蓝马镫频敲。鼎为团茶涤，诗愁冻笔钞。僵眠方自傲，罢猎竟谁教。竹伫翻银凤，松占偃素蛟。晚来应可俟，虚白映书巢。,4
Tang,僧栖白,怀竺法深,荒斋增暑梦，数夕罢冥搜。南极高僧问，西园独鹤愁。兴生黄竹晚，吟断碧云秋。共是忘机者，何当卧沃洲。,2
Tang,成彦雄,煎茶,岳寺春深睡起时，虎跑泉畔思迟迟。蜀茶倩个云僧碾，自拾枯松三四枝。,2
Tang,王翰,春日归思,杨柳青青杏发花，年光误客转思家。不知湖上菱歌女，几个春舟在若耶。,2
Qing,王泰际,浴佛日僧寺送春,两院苔厨消艳时，流连砖影与花移。佛灯千劫回春色，东帝颓龄委秀眉。未免有诗才子事，因之惜别古人痴。留题不羡纱笼壁，好把频催谢秭规。,6
Qing,王荪,清平乐 柳絮,柳丝何意。百尺闲垂地。收拾春光都是你。只有春愁还系。小桥流水无声。和云和雨分明。不愿生同舞絮，如何死化浮萍。,6
Qing,王文治,其二,荆卿中酒后，乐毅上书时。慷慨无流辈，艰难报主知。风涛易水远，烟树蓟门滋。揽古成萧瑟，吾生真后期。,6
Yuan,安轴,八月将赴京。又有旨。仍行秋祭。南行路上有作,鞍马关东路，秋黄再入槐。吏民嫌拙政，山水厌凡才。昨已推相送，今胡去又回。多惭见沙鸟，虚过钓鱼台。,4
WeiJin,王齐之,其二,寂漠何始，理玄通微。融然忘适，乃廓灵晖。心悠缅域，得不践机。用之以冲，会之以希。,0
Tang,毛熙震,其三,晚起红房醉欲消，绿鬟云散袅金翘，雪香花语不胜娇。好是向人柔弱处，玉纤时急绣裙腰，春心牵惹转无憀。,2
Yuan,杜止轩,题五峰山,青厓何亭亭，险绝不可状。中有仙人台，曾此簇天仗。千年迹已陈，剪灭复谁刱。贤哉王真隐，志欲铲垒障。林中万古滩，手独辟空旷。得非借天巧，无乃烦鬼匠。向来樵牧场，今为锦绣帐。泉鸣灌木杪，人语飞鸟上。居人固自轻，过客诚难忘。时危乍便静，景胜翻增怆。信宿已过期，久留非涉妄。明日黄尘中，回头失昆阆。,4
Yuan,李主敬,怀醉愚翁 其一,天地无秋风，白发何从生。由来豪杰士，有志竟何成。玄台一朝闭，窅窅不复明。惟馀松桂月，照彻古今情。,4
Qing,丁惠康,初抵日本旅寓感怀（三首选一）,迢递琼楼最上层，高寒犹自拥吴绫。严更坎坎丛祠鼓，警梦飘飘候馆灯。略与驱愁酬酩酊，故将片念著瞢腾。阆风緤马平生叹，晞发阳阿愧未能。,6
Ming,王立道,送益上人南归,苦行不求知，清吟祗自怡。来寻白马寺，去作紫衣师。弟子邀升座，山人觅赠诗。还思渡杯处，明月满须弥。,5
Ming,叶宪祖,倘秀才,小旦：俺待向花前诵真经几巡。启金炉把名香自焚。住居的清隐。山书小篆文。一会价鼓琴邀夜月。一会价看鹤舞閒云。不与那烟霞厮浑。,5
Tang,伍乔,送江少府授延陵后寄,五老云中勤学者，遇时能不困风尘。束书西上谒明主，捧檄南归慰老亲。别馆友朋留醉久，去程烟月入吟新。莫因官小慵之任，自古鸾栖有异人。,2
NanBei,刘绘,入琵琶峡望积布矶呈玄晖诗,江山信多美，此地最为神。以兹峰石丽，重在芳树春。照烂虹霓杂，交错锦绣陈。差池若燕羽，崱屶似龙鳞。却瞻了非向，前观已复新。翠微上亏景，青莎下拂津。巉岩如刻削，可望不可亲。昔途首遐路，未获究清尘。誓将返初服，岁暮请为邻。,1
Tang,王毂,逢道者神和子,珍重神和子，闻名五十年。童颜终不改，绿发尚依然。酒里消闲日，人间作散仙。长生如可慕，相逐隐林泉。,2
Ming,平显,谢毡衫,新染滇波色未乾，毳茸香絮暖成团。行春不湿杏花雨，踏雪可冲梅信寒。捲雾远来天万里，压风高卧日三竿。客过坐席真温厚，独愧才名亚冷官。,5
Song,王珏,题希夷堂赠周道正,仙骨清泠道气浓，饵芝深建栝苍东。醉游鳌顶三山绿，吟对神炉九转红。千古遗音生指下，一天星斗在壶中。萧然不许尘埃到，顾我频来兴未穷。,3
NanBei,萧纲,长安有狭斜行,长安有径少，涂径不通舆。道逢双总丱，扶轮问我居。我居青门北，可忆复易寻。大息骞金勒，中息绾黄银。小息始得意，黄头作弄臣。三息俱入门，雅志扬清尘。三息俱上堂，觞肴满四陈。三息俱入户，照耀光容新。大妇舒绮絪，中妇拂罗巾。小妇最容冶，映镜学娇颦。丈人且安坐，清讴出绛唇。,1
Yuan,申淑,归乡诗,耕田消白日，采药过青春。有水有山处，无荣无辱身。,4
Song,王工部,至楼观作（元丰四年十二月十二日）,罢归关令存遗宅，羽驾真人有旧丘。水石自含仙气爽，烟云常许世人游。悠悠天道推终始，扰扰尘缨滞去留。君看一官容易舍，老来栖止占山陬。,3
Ming,尹体震,其四,烟波十里晓风飘，杜若洲前暑气消。眼底阴晴今古事，渡江谁作楚魂招。,5
Tang,王起,鍊石补天赋（以鍊彼坚贞将补其阙为韵）,天何言哉。有阙则补。持五石而是用。彼四时而能取。成乎圆象。故资可转之功。定彼乾仪。盖俟至坚之主。所以裨覆焘。仰周普。磨砻入锻。成功岂滥于宋人。缉缀为劳。至德何惭于山甫。乾道甚明。配彼清贞。类鼓铸而可致。冀穹元而是营。石不能言。默助无为之化。天将假手。潜因妙用而成。则知娲氏之为功也。体物情立。取法志生。眄悠远而求则。象规圆而作程。小大宁遗。俾随形以溥博。嵯峨不坠。皆投质于轻清。若乃元造呈材。神功效技。他山以缀。象帝自迩。卿云初触。当碧落以丽乎。银汉同流。激清霄而即彼。天象又元。石质既坚。究勤劳而日月逝矣。成广大而星辰系焉。暖积素之烟。尚疑苔点。降如丝之雨。终若溜穿。观夫圆则九重。功惟百鍊。眷无亲而克敬。当有道而可见。言柔与刚。崇高是将。运有徒于昼夜。比为炭于阴阳。织女停梭。受支机于河汉。荆人抱璞。嗟韫玉于穹苍。补之伊何。以当其阙。照悠悠于峻极。驱凿凿于超忽。想夫取锻之日。排刚之时。龃龉不安。或表艰难之步。清明于外。犹生错落之姿。正圆虚之广矣。下长风而凄其。是知补上天于鍊石。盖虚实之相资焉。,2
Ming,方大猷,卖花声,矮屋盖新芽。墙短台高。庄家四五便相招。篱下黄花霜后叶，秋色堪描。堤外吼声骄。万里风涛。千钧苦担有人挑。且读南华经一卷，真个逍遥。,5
Qing,王策,如梦令 送别,落日酒初醒处。对立三叉野路。风色偃黄茅，山黑虎腥如雨。无语。无语。手把青萍竟去。,6
Yuan,朱希晦,伤时,叹息王纲废，由来战伐频。周墟半禾黍，秦籍总灰尘。凤去云霄暮，鸡鸣风雨晨。至今流渭水，空忆钓鱼人。,4
Song,王十朋,过新昌,杖屦登关岭，山行无住时。客情浑在眼，乡思苦关眉。石现金仙像，溪蟠阮肇祠。越山都几点，收拾上新诗。,3
Yuan,王彝,癸丑岁十二月初四夜宿狮子林听雨有作,自是城中寺，却忘身在城。俄然万松子，吹作四檐声。我欲远尘世，僧多留客情。聊因佛灯下，听雨到天明。,4
Yuan,方澜,初冬作,泬寥萧瑟后，霁色却怡人。霜已千林曙，天犹十月春。黄花蝶过晚，白苇雁衔新。野性自夷旷，非关绝世尘。,4
Yuan,李集,病中寄敬之,何日重携手，回头水一方。安危书易达，来往病相妨。胜境三清洞，闲居四友堂。吾将就君住，终不老江乡。,4
WeiJin,康僧渊,代答张君祖诗①,真朴运既判，万象森已形。精灵感冥会，变化靡不经。波浪生死徒，弥纶始无名。舍本而逐末，悔吝生有情。胡不绝可欲，反宗归无生。达观均有无，蝉蜕豁朗明。逍遥众妙津，栖凝于玄冥。大慈顺变通，化育曷常停。幽闲自有所，岂与菩萨并。摩诘风微指，权遒多所成。悠悠满天下，孰识秋露情。,0
Tang,李元嘉,奉和同太子监守违恋（高宗为太子也）,乾象开层构，离明启少阳。卜征从献吉，守器属元良。逖矣凌周诵，遥哉掩汉庄。好士倾南洛，多才盛北场。地分丹鹫岭，途间白云乡。储诚虔晓夕，宸爱积炎凉。珠璧连霄汉，万物仰重光。,2
Yuan,李存,其三,池上好楼阁，人今去不回。荷风吹净几，竹月照残杯。亲睦无惭色，纲维有达材。高堂元日会，拜饮几兴哀。,4
Qing,允祺,双峰歌,剑台北望得双峰，巍然耸出青芙蓉。彼此相依殊回绝，参差并峙何玲珑。枯藤屈曲蟠其上，仰看体势如虬龙。径仄岂容樵牧至，石高时见云霞封。就中瀑布倚空泻，淙淙声应千林松。游人到此奇绝处，顿令洞目开心胸。倚树徘徊不能去，泠然暮色无行踪。青沟此去知不远，禅关未见先闻钟。,6
Tang,吕从庆,游多宝寺,探幽过小涧，夕照未全阴。倚杖娱閒睫，闻钟寄远心。竹光浮古趣，松籁卷寒音。城衲烹茶出，先供座佛歆。,2
Tang,吉皎,七老会诗（皎年八十八）,休官罢任已闲居，林苑园亭兴有馀。对酒最宜花藻发，邀欢不厌柳条初。低腰醉舞垂绯袖，击筑讴歌任褐裾。宁用管弦来合杂，自亲松竹且清虚。飞觥酒到须先酌，赋咏成诗不住书。借问商山贤四皓，不知此后更何如。,2
NanBei,谢灵运,永初三年七月十六日之郡初发都诗,述职期阑暑，理棹变金素。秋岸澄夕阴，火旻团朝露。辛苦谁为情，游子值颓暮。爱似庄念昔，久敬曾存故。如何怀土心，持此谢远度。李牧愧长袖，郤克惭躧步。良时不见遗，丑状不成恶。曰余亦支离，依方早有慕。生幸休明世，亲蒙英达顾。空班赵氏璧，徒乖魏王瓠。从来渐二纪，始得傍归路。将穷山海迹，永绝赏心悟。,1
NanBei,王台卿,奉和往虎窟山寺诗,我王宗胜道，驾言从所之。辎轩转朱毂，骊马跃青丝。清渠影高盖，游树拂行旗。宾徒纷杂沓，景物共依迟。飞梁通涧道，架宇接山基。丛花临迥砌，分流绕曲墀。谁言非胜境，云山独在兹。尘情良易著，道性故难缁。承恩奉教义，方当弘受持。,1
Tang,李嘉祐,晚发江宁道中呈严维,惆怅遥江路，萧条落日过。蝉鸣独树急，鸦向古城多。转曲随青嶂，因高见白波。潘生秋径草，严子意如何。,2
Yuan,余观,注玉泉,云蒸昆山液，月浸蓝田英。临风咽沆瀣，满腹珠玑鸣。,4
Qing,方还,旧边诗九首 其一 辽东,铁岭迢迢接锦川，关城三面绕烽烟。春深秣马蒲河北，秋老连营木叶前。沧海旧闻通运舶，金州谁解议屯田。诸军自失横江险，白草黄沙暗朔天。,6
Yuan,王实甫,么篇,你的是无价宝。则我的也不是无名器。是祖宗遗留。兄弟相传。辈辈承袭。李圭云：老丞相。则怕我如今一回双陆。赢了你这剑可怎了。正末唱：饶你便会泛迟快打疾。能那能递。怎赢的俺这三辈儿齐天福气。,4
Tang,李茂复,自叹,落日西山近一竿，世间恩爱极难𢬵。近来不作颠狂事，免被冤家恶眼看。,2
Tang,李子卿,听秋虫赋,时不与兮岁不留。一叶落兮天地秋。况白露之夜遥。听阴虫之啾啾。且鸣因夜急。思以秋苦。始趯趯而缘阶。转喓喓而入户。轻飏飒而韵合。残溜泠而响聚。陇水咽而应然。峡猿啼而何取。由是知悲秋者自此生兴。感物者因兹为主。则有三年逐臣。千里远客。乡路何处。君门且隔。吟泽畔之风秋。卧江皋之烟夕。逆旅愁听。鸣蛩四壁。欲解寒衣。萧然泪滴。婕妤恩薄。义犹辞辇。永巷秋深。层城夜浅。凉月斜照。明河近转。尘满琼钩。珠帘不捲。秋声四入。曼睩双泫。长乐歌钟。悲来莫辨。香衢甲第。赵李经过。霞拥绣轴。风调玉珂。高堂引满。醉舞婆娑。永夕之乐。孰知其他。清露醒后。绕砌声多。瞪视凝听。伤如之何。去岁良人。远征绝域。锦书欲寄。翩翩雁翼。不语朝纺。含嚬夜织。其那空闺。悲鸣乱逼。欲梦翻惊。方愁更忆。肠绝声声。门前月色。贫士失职。寂寞下帷。兰叶风败。苔痕雨滋。览镜而元发将白。拂尘而素衣已缁。柴门日暝。响拂茅茨。展转孤枕。偏惊故时。念悬鹑之正弊。恨跃马之将迟。何必叶落。自长年悲。且虫之声也无端。人之听也多绪。亦由心羁者多感激。志苦者易悽楚。苟有任于行藏。亦何嗟于寒暑。水之积也鳞斯奋。风之厚也翼斯举。彼数虫兮何知。且逍遥以容与。,2
Song,文同,普州三亭 均逸亭,亭宇跨城端，新苔磴道盘。风光晴水石，烟景暮林峦。簿领仍多暇，宾从每尽欢。何由掉尘鞅，聊问借阑干。,3
Yuan,雅琥,云溪真馆,真馆云溪上，孤高逼太清。江山环几席，星斗拂檐楹。树古成龙去，篁疏作凤鸣。仙游始可接，我欲谢尘缨。,4
Yuan,阿鲁威,双调 云中君,望云中帝服皇皇，快龙驾翩翩，远举周章。霞佩缤纷，云旗晻蔼，衣采华芳。灵连蜷兮昭昭未央，降寿宫兮沐浴兰汤。先戒鸾章，后属飞帘，总辔扶桑。,4
Song,济州太守,句,鹦鹉能言争似凤。,3
Song,丁伯桂,晚坐,小雨流花急，香风随晚荷。清天闻野磬，高木乱秋波。人度红桥少，灯来溪径多。幽冥间一坐，深恐负苍萝。,3
Song,珙禅师,偈,三十年来握箭弓，三平才到擘开胸。半个圣人终不得，大颠弦外几时逢。,3
Song,王回,双凫,时时行地罗裙掩，双手更擎春潋滟。傍人都道不须辞，尽做十分能几点。春柔浅蘸蒲萄暖，和笑劝人教引满。洛尘忽浥不胜娇，刬蹈金莲行款款。,3
Tang,朱庆馀,夏日题武功姚主簿①,亭午无公事，垂帘树色间。僧来茶灶动，吏去印床闲。傍竹行寻巷，当门立看山。吟诗老不倦，未省话官班。,2
WeiJin,康僧渊,又答张君祖诗,遥望华阳岭，紫霄笼三辰。琼岩朗璧室，玉润洒灵津。丹谷挺樛树，季颖奋晖薪。融飙冲天籁，逸响互相因。鸾凤翔回仪，虬龙洒飞鳞。中有冲漠士，耽道玩妙均。高尚凝玄寂，万物息自宾。栖峙游方外，超世绝风尘。翘想睎眇踪，矫步寻若人。咏啸舍之去，荣丽何足珍。濯志八解渊，辽朗豁冥神。研几通微妙，遗觉忽忘身。居士成有党，顾盻非畴亲。借问守常徒，何以知反真。,0
NanBei,沈炯,长安还至方山怆然自伤诗,秦军坑赵卒，遂有一人生。虽还旧乡里，危心曾未平。淮源比桐柏，方山似削成。犹疑屯虏骑，尚畏值胡兵。空村馀拱木，废邑有颓城。旧识既已尽，新知皆异名。百年三万日，处处此伤情。,1
Yuan,汪鑫,其三,婵娟霜月照荒垣，妾拥重衾尚怯单。况是玉门关外雪，夜深沙漠铁衣寒。,4
Tang,李世民,赋得李,玉衡流桂圃，成蹊正可寻。莺啼密叶外，蝶戏脆花心。丽景光朝彩，轻霞散夕阴。暂顾晖章侧，还眺灵山林。,2
Qing,尹继善,和袁子才冬日寄怀韵 其一,枫林红叶带霜飞，记得江干送马蹄。歌到离亭声断续，人分淮浦影东西。年来夜雨添新梦，画里青山忆旧题。千里相思君识否，斜阳满树暮云低。,6
Song,王遵,题黄陵二妃祠,帝子当年恨几多，楚山千叠郁嵯峨。泪痕点滴留斑竹，宝瑟悲凉隔素波。妫汭旧存虞史载，苍梧谁證汲书讹。凄凉吊古堪伤处，那更潇湘接汨罗。,3
Yuan,李致远,赚煞,折倒了铜斗儿好家缘。锦片似庄宅地。他一刬的瞒心昧己。湛湛青天不可欺。谁承望财散人离。见儿女哭啼啼。云：我眼见的无那活的人也。这两个孩儿要在他手𥚃过日子。只得回嗔作喜。告他一告。二嫂。唱：我则索把你来央及。你是必抬举他来长大日。搽旦云：你放心的死。我知道。正末唱：谁承望匾金环事起。则为我贪图些小利。带云：李孔目也。唱：今日个得便宜翻做了落便宜下。,4
Qing,毛俊臣,挽彭玉麟联,身系天下安危者卅余年，忘怀荣利，尽瘁驰驱，誓将手殪楼兰，青史奇勋昭海宇；功在长江溯洄间一万里，草木威名，湖山题咏，此际星乘箕尾，白头弟子泣春风。,6
Ming,王阜,题渔樵问答,我本渔樵三十载，丘壑优游鬓毛改。东溟巨涨已投竿，南涧松枝更堪采。忽见渔樵共画图，逶迤列嶂阚澄湖。松边柯烂罢观奕，柳外舟行闻捕鱼。江陆相逢幽兴发，划然长啸天地阔。清晨砺斧千嶂云，薄暮收纶半潭月。莫采谷口之青松，明堂赖尔扶持功。莫捕江心之赤鲤，禹门变化来天风。负薪入市归来晚，莼菜羹香菰米饭。五老峰前松月凉，新妇矶头柳风暖。忽观此画三叹息，何处林泉可清适。四时伐木归去来，一派沧江楚天碧。,5
Song,王雱,绝句 其一,一双燕子语帘前，病客无憀尽日眠。开遍杏花人不见，满庭轻雨绿如烟。,3
Ming,王履,老君离垢,缀木悬崖作径通，下临无底翠朦胧。丹元未上青琳馆，龙曜先离紫极宫。下界红尘终在地，上方清气却随风。险巇难断凭陵辈，惊得幽人满面红。,5
Tang,李适,中春麟德殿会百僚观新乐诗一章章十六句①,芳岁肇佳节，物华当仲春。乾坤既昭泰，烟景含氤氲。德浅荷玄贶，乐成思治人。前庭列钟鼓，广殿延群臣。八卦随舞意，五音转曲新。顾非咸池奏，庶协南风熏。式宴礼所重，浃欢情必均。同和谅在兹，万国希可亲。,2
Yuan,僧与恭,天台石桥歌,五百人兮山之中，驱白虎兮骑苍龙。袈裟兮褴缕，头发兮蓬松。神怪万状兮，吾不得而穷。望归来兮庭之帏，烧香瀹茗兮钟鼓交搥。不见来兮劳思坐，蒸饼兮泪垂，汝将舍我兮而何之。,4
Tang,僧神晏,十八郎殿下又送偈上国师兼请和师乃答之,建化开遮假立名，无名之说亦难停。其中荐得非关识，朗月当空不自明。北京秀长称为泽，南派传宗祖讳能。黄卷暂诠呼作性，教外须参有别行。,2
Song,《靖康小雅》作者,内使黄公（经臣）,在昔汉唐，亡由阉宦。出或用之，鲜不贻患。岂期黄公，独禀高见。白发虔心，有闻必谏。竭力东城，以身死难。揭名不磨，万世炳焕。,3
Yuan,王义山,其二,修龄踰八帙，五福萃诸身。翟服仪容旧，鸾绫谥诰新。艰难共淮楚，褒表建齐秦。曾听呼儿道，仲华能笑人。,4
Ming,王格,闻黄鹤楼再建①,层楼来自昔，重构属于今。鸟革凌霄迥②，龙矶压浪深③。木经班匠画④，铁笛吕仙临⑤。应有千年鹤，盘云下绿岑⑥。,5
Song,孔道辅,其二,门有诗书不华彩，素王留得好生涯。行人莫讶频回首，天下文章第一家。,3
Ming,孔镛,勾漏丹砂,葛洪已仙去，谁更识丹砂。洞门春寂寂，开遍碧桃花。,5
Yuan,任士林,其三,雪后春风起，天空江水来。新年浑作客，多病孰怜才。有道身先老，无人首屡回。承祯须不爽，闻已扫丹台。,4
Tang,僧大闲,句,霜沾草径寒风急，雁度秋林落叶频。,2
Qing,于右任,焉耆（焉耆在天山南麓）至迪化①机中作 其一,雪似山之衣，云似山之冠。修洁复修洁，容君面面看。,6
Ming,王叔承,新凉,新凉树杪来，风色动衔杯。檐晚蜓蜻挂，篱晴蛱蝶回。一溪秋水到，满屋豆花开。无限江南意，吴歌醉懒裁。,5
NanBei,沈炯,十二属诗,鼠迹生尘案，牛羊暮下来。虎啸坐空谷，兔月向窗开。龙隰远青翠，蛇柳近徘徊。马兰方远摘，羊负始春栽。猴栗羞芳果，鸡蹠引清杯。狗其怀物外，猪蠡窅悠哉。,1
Song,王安中,瑞雪应制,瑶坛亲祷夜如何，雪逐青华玉仗过。剪水乍铺重屋早，吹花偏入上林多。昕朝披雾闻天笑，燕序惊春诵帝歌。已卜丰年连四海，康衢还解誉尧么。,3
NanBei,阳缙,侠客控绝影诗,青门小苑物华新，花开鸟弄会芳春。仙掌层台浮丽日，长楸广路起红尘。园中追寻桃李径，陌上逢迎游侠人。游侠英名驰上国，人马意气俱相得。白玉鹿卢秋水剑，青丝宛转黄金勒。复有鱼目并龙文，蹑影追风本绝群。影入吴门疑曳练，形来西北似浮云。寄语幽并驰射客，未肯推门持借君。,1
Yuan,林彦华,八台咏 歌风台,芒砀云气高崔嵬，山东噫气声如雷。睢阳拔木真细事，天遣吹暖秦坑灰。沛中小儿强解事，击筑高歌搅乡思。周南正始风化行，可惜歌中无此意。伯心之存良可知，五叶变作秋风辞。,4
NanBei,朱硕仙,其二 子尚歌,暧暧日欲冥，欢骑立踟蹰。太阳犹尚可，且愿停须臾。,1
Qing,王继谷,萧山道中,大江日落暮烟凝，估舶家家欲上镫。残柳疏星帆影卸，乱鸦声里到西兴。,6
Ming,孔天胤,春尽将巡永嘉早发钱唐回寄宪府诸公,方此轸离居，复当春候改。落英空晓霏，垂条谢暄霭。牵迹阻澄江，流筏纵沧海。回缅武林云，知予片心在。,5
NanBei,何逊,昭君怨,昔闻白鹤弄，已自轸离情。今来昭君曲，还悲秋草生。,1
Qing,毛奇龄,其二,重坂寻幽境，崇台设锦茵。相携金谷酒，同是兔园人。白落寒郊木，丹流石洞银。严飙随倡和，真觉愧阳春。,6
WeiJin,左芬,德刚赞,温温德刚，实秉道纯。履此圣义，体此敦仁。笃物博好，靡疏靡亲。九族怀附，邦邑望尘。贵实贱华，尚素安贫。虽在崇高，必若平民。匪道之崇，譬之生民。褒饰之誉，谓之谤身。惟义是存，惟道是遵。,0
NanBei,刘遵,相逢狭路间,春晚驾香车，交轮碍狭斜。所恐帷风入，疑伤步摇花。含羞隐年少，何因问妾家。青楼临上路，相期竟路赊。,1
Qing,卜年,题千山雪霁图,吴松绫子千峰辟，笔穷造化疑神役。长林萧瑟同云稠，松髯藤蔓失其碧。南溪老叟蚤探梅，红衫箬笠携杖来。呼童折花过石梁，一路寒香带雪回。坐看霁色开云坞，巉岩山势如蹲虎。中有飞瀑走玉龙，山头树树皆含雨。残雪未消日欲昏，清溪几曲绕衡门。行行更入深山去，不知何处是归村。,6
NanBei,谢灵运,悲哉行,萋萋春草生，王孙犹有情。差池燕始飞，夭袅桃始荣。灼灼桃悦色，飞飞燕弄声。檐上云结阴，涧下风吹清。幽树虽改观，终始在初生。松茑欢蔓延，樛葛欣蔂萦。眇然游宦子，晤言时未并。鼻感改朔气，眼伤变节荣。侘傺岂徒然，澶漫绝音形。风来不可托，鸟去岂为听。,1
WeiJin,李颙,雷赋,伊青阳之肇化兮，陶万殊于天壤。结郁蒸以成雷兮，鼓訇輘之逸响。应成风以相薄兮，包群动而为长。乘去气之郁蓊兮，舒电光之炯晃。惊蛰虫于始作兮，惧远迩之异象。尔其发也，则腾跃濆薄，砰磕隐天。起伟霆于霄际，摧劲木于岩巅。驱宏威之迅烈，若崩岳之寘寘。斯实阳灵之变化，固大壮之宗源也。若乃骇气奔，震响交搏，濆沦隐辚，崩腾磊落。来无彻迹，去无阡陌。君子恐惧而修省，圣人因象以制作。审其体势，观其曲折。轻如伐鼓，轰若走辙。嶪犹地倾，𰬠似天裂。比五音而无当，校众响而称杰。于是上穆下明，顺天承法。戒刑狱以致亨，孰非善而可摄。正震体于东方，立不易之恒业。豫行师以景奋，解宥过而人协。若夫洪细靡常，兴废难克。殷其山阳，劝义崇德。起五龙于河始，戕武乙于渭北。启周成之冲昧，罚展氏之凶慝。虽通塞于万形，犹违虚而守盈。肆大夏而有烈，奋严冬而弗经。保恬静以处顺，乃上善以屏营。夫有往而为闲，若大音之希声。,0
Yuan,李飞仙,与客游乐,桃李芳菲二月天，洞房春色十分妍。欲知好景无边处，倚翠偎红兴独偏。,4
Ming,王稚登,云泉庵听僧吹笛,吹笛破山翠，萧萧夜壑停。一声杯上雨，万感鬓前星。断续音成梵，多罗曲是经。虽无杨柳落，凄怨不堪听。,5
Ming,古文集,东埔春耕,雨湿棠梨水满田，东郊农事正茫然。太平君相调元气，岁岁长占大有年。,5
Tang,尹鹗,杏园芳,严妆嫩脸花明，教人见了关情。含羞举步越罗轻，称娉婷。终朝咫尺窥香阁，迢遥似隔层城。何时休遣梦相萦，入云屏。,2
Ming,于成龙,中途遇雪,阴云漠漠朔风寒，雪染征裘行路难。霰集冰凋怜马滑，花飞枝压总心酸。离披短袖侵肤润，凛冽长途刺骨瘢。更憾苍头多怨语，何时高卧学袁安。,5
Yuan,甘立,春日有怀柯博士二首 其一,阖闾城外乱莺啼，笠泽春深水满陂。好买扁舟载图画，布帆东下若耶溪。,4
Song,王拱辰,和尧夫先生安乐窝中好打乖吟,安乐窝中名隐君，腹藏经笥富多闻。一廛水竹为生计，三径琴觞混世纷。婉画旧尝辞幕府，少微今已应星文。了心便是栖真地，何必烟霞卧白云。,3
Yuan,孟昉,其十 十月,玉壶银箭难倾，缸花凝笑幽明。霜碎虚庭月冷，绣帏人静，夜长鸳梦难成。,4
Qing,王士禄,闻友人言林茂之先生尚未能葬,多寿林那子，风尘道漫尊。暮年双眼暗，儿日一钱存。死阙黔娄谥，生悲杜甫魂。桐棺还地上，何处故人恩？,6
Ming,王希文,其四 蚬岭云窝（谢东园公隐耕处）,结茅傍云谷，云栖喜有亭。攀云朝又暮，坐石醉还醒。药圃自高下，山光四渺冥。夜无行雨意，孤枕卧云屏。,5
Ming,叶夔,其二 浸月池,一泓清澈处，气脉接江河。风静沦漪灭，夜深光彩多。龙宫探玉兔，水底见嫦娥。道体明如此，人心竟若何。,5
Tang,方为,献砚诗,金棱玉海比连城，假借文章取盛名。,2
Tang,元兢,蓬州野望（《秘府论》引元兢《诗格》）,飘飖宕渠域，旷望蜀门隈。水共三巴远，山随八阵开。桥形疑汉接，石势似烟回。欲下他乡泪，猿声几处催。,2
WeiJin,吴猛,赠庐山神徐君诗,仰瞩列仙馆，俯察王神宅。旷载畅幽怀，倾盖付三益。,0
Yuan,李士瞻,怀吕伯益,谁着麻衣过七闽，秋曹老子念先亲。登舟但抱终天恨，到海方知未了身。世乱备经千百痛，慈颜不见十三春。白头扶杖衡庐下，徙倚风前泪满巾。,4
Ming,王褒,题雪景图,高阁凝云闭，虚窗带雪开。鸟寒空辩鹭，树暝总疑梅。遣兴惟诗句，衔情秪酒杯。遥知函丈下，已遣二生回。,5
Yuan,于立,平远楼,对酒川光湿，钩檐爽气浮。地从天际没，水近日边流。树密烟藏寺，蘋生绿满洲。幽人有佳兴，于此一登楼。,4
Yuan,牟巘,挽杨知府 其一,蜀有古爱直，公为令子孙。驻原曾婉画，治狱辄平反。槁落荣观尽，纡徐雅道存。灵光洞劫火，德齿晚弥尊。,4
Song,王之望,相之见和有真能乘兴之句再次韵,一月如三岁，怀君未足侔。情亲频入梦，句好欲生秋。真有山阴兴，聊寻河表游。翻愁江上别，心事不堪忧。,3
Yuan,吴敬庭,新春喜晴,岁序更五日，人皆悦春晴。宫曹喜休暇，瘦马成郊行。冰消明水绿，雾散山光明。寒梅送馀香，幽禽弄秋声。览物俱得时，悠然起深情。蹇余佐兹邑，惭负吏隐名。抚字心转劳，催科政何成。愿言兆丰年，击壤歌太平。,4
Yuan,王鳌叟,题秋江独钓图,一叶烟波渺渺间，此身常与白鸥闲。秋江落日收缗尽，独坐船头看远山。,4
Yuan,李士瞻,怀张自南,每当同拜仍同事，何独君今使秣陵。寇折底烦韩吏部，作书那数李阳冰。新诗我谓参军比，短貌人呼主簿朋。试看明年降虏策，定期六月见南鹏。,4
Tang,司空图,次韵和秀上人游南五台（一作郑谷诗）,中峰曾到处，题记没苍苔。振锡传深谷，翻经想旧台。危松临砌偃，惊鹿蓦溪来。内殿御诗切，身回心未回。,2
Ming,王伯稠,子夜四时歌 其一,月寒蟋蟀鸣，独向空庭步。金井双梧桐，花上有清露。,5
Song,万俟绍之,金陵郊行,快提金勒走郊原，拂面东风醒醉魂。好景流连天易晚，来朝更过杏花村。,3
Tang,吕让,和入京,俘囚经万里，憔悴度三春。发改河阳鬓，衣馀京洛尘。钟仪悲去楚，随会泣留秦。既谢平吴利，终成失路人。,2
Tang,李益,长社窦明府宅夜送王屋道士常究子,旦随三鸟去，羽节凌霞光。暮与双凫宿，云车下紫阳。天坛临月近，洞水出山长。海峤年年别，丘陵徒自伤。,2
Qing,方履篯,绮罗香  古镜,旧角凝丹，新痕上翠，留与晴霞相护。几阅沧桑，知有断尘如缕。只瘦影、敛却馀寒，倩谁照、西风南浦。料如今、愁写盘鸦，半轮残月断肠处。清光掩映何许，曾见团圞新样，红鸳低舞。拂袖初笼，不忍明波长误。依晓阁、检点花魂，怕近时、黛眉非故。任双蛾、描出盈盈，暗随云影去。,6
WeiJin,温峤,蝉赋,饥噏晨风，渴饮朝露。,0
Ming,叶宪祖,江行,杳霭中流二水分，人传此地吊湘君。南天渐隐巴陵树，西塞犹飞梦泽云。傍晚鱼龙常涌沫，隔江凫雁自呼群。年来已觉风波惯，枕上渔榔处处闻。,5
Tang,李逢吉,奉和酬相公宾客汉南留赠八韵,自作分忧别，今方便道过。悲酸如我少，语笑为君多。泪亦因杯酒，欢非待绮罗。路歧伤不已，松柏性无他。怅望商山老，慇勤汉水波。重言尘外约，难继郢中歌。玉管离声发，银釭曙色和。碧霄看又远，其奈独愁和。,2
Yuan,江光启,登徽城谯楼,夕阳犹恋最高楼，天角银蟾欲满钩。曲曲阑干浑倚遍，故园松菊几分秋。,4
Ming,方豪,题画,乱山两岸一江横，烟树濛濛雨乍晴。钓艇自来还自去，江风不动水禽鸣。,5
Ming,王阜,题刘先主三顾草庐图,火星匿辉三光翳，当时妖鬼移神器。中山华胄左将军，仗钺西南伸大义。南阳卧龙天下无，枉驾三顾风云趋。草庐倾盖君臣际，鱼水同心契合初。大将荆益分三杰，赤壁楼船烟烬灭。汉中缵绪帝业成，青史煌煌载功烈。关张龙虎皆殒身，直似中原仗老臣。木牛转饷关中粟，甲马空思渭北尘。渭兵十万扬威武，典午滑贼虎成鼠。出师二表八阵图，耿耿孤忠照千古。,5
Qing,王倩,百字令 孙平叔孝廉招同竹士陪侍淳斋先生为管社之游，归述其胜，三叠前韵,拍天烟水，问何人十筑，遍栽杨柳。险绝独山门两扇，拦住太湖东走。环石为城，诛茅作屋，结构原非偶。此间小隐，折腰肯换升斗。最怜蟹簖连村，菱花拂棹，到处喧鸡狗。大好清风来四面，顿觉凉生双肘。螺髻千层，波涛万倾，把酒同消受。累侬神往，梦醒几度搔首。,6
Ming,王錂,香柳娘,合：出香闺数重。出香闺数重。药栏花拥。盈盈莲步香尘动。望名园如画。望名园如画。红雨乱春丛。清阴掩平仲。且乘閒半晌。且乘閒半晌。回首东君把韶颜偷送。,5
Ming,王云凤,玉泉亭次石邦彦韵,八骏西游何处踪，白头僧老记曾逢。云边羽盖擎仙掌，树里楼船驾海龙。日下晚山投宿雁，烟迷秋浦渡寒钟。红莲似抱美人恨，愁倚霜风憔悴容。,5
Qing,王士祯,题述鹿轩诗二绝句 其一,七十二峰充下陈，渔洋一点具区滨。胸吞云梦君何有，却对渔洋忆故人。,6
Ming,毛伦,览秀亭歌,秋风几日摇霜樾，北镇西山转愁绝。开窗览秀小亭幽，景物撩人自然别。丹崖翠壑吐仍吞，红云白草入深垣。短碑古塔幽兰里，野店孤舂何处村。荒榛小径不盈尺，谷口萦纡更深入。萧萧木落满天秋，溪壑断流堆乱石。山形地脉亦何崇，上有千岁之苍松。孤高偃蹇傲冰雪，秀拔天地轻秦封。红霞几缕吞朝旭，突兀高楼断山曲。南峰势压北峰雄，剑戟森然对群王。䌽云缥缈栖蓬莱，金阙森罗紫极开。山空寂寂白昼永，野旷落落清风来。飞檐铃铎响朱阁，石殿帘栊开翠幕。回峰转壑挹清溪，叠嶂层峦连碧落。山原迢递千里通，万物苍茫一望中。放怀聊取片时适，仙境未必人间同。白云一片青山小，野戍烟霞秋意老。林梢几点认归鸦，天外数行横海岛。晴时乘兴纵登临，与客携壶共赏心。海阔天空云浩浩，台高树合影沉沉。,5
Qing,王崇简,寄怀梁公狄内弟流寓宝应,念子年来多病侵，鱼潜鸿杳信沉沉。奔腾昔日天涯泪，彫落余生岁晚心。万里风尘双须短，他乡客梦一镫深。何时携手沧溟去，瓢笠潇潇上翠岑。,6
Yuan,任士林,九日诗寄明碧竹院,我岂人间客，秋风托尔邻。一声清唳晓，万里壮游身。出处自有道，栖迟未厌贫。黄花谩情思，清对未归人。,4
NanBei,袁伯文,述山贫诗,佣涤倦闾闬，耕牧惫松丘。制荷依露壑，搴若逗霜洲。鬓垂惊年素，肤耗盈带忧。幸有深栖性，幽山可以留。,1
Yuan,石子章,么篇,止不过羲之字。老杜诗戴松牛。韩干马。止不过枯木竹石。山水翎毛。雪月风花。若题着。那些人。都皆亡化。到如今是渔樵一场閒话。,4
Song,王得臣,诗三首 其三,故人隔阔在东州，烟波渺漫使人愁。朝朝眼望头陀寺，夜夜魂飞黄鹤楼。,3
Song,王珩,和潘良贵三江亭,潘郎未觉鬓霜侵，佳致乘闲得得寻。古岸渺茫分远渡，飞甍虚敞快人心。融樽想见频颓玉，季诺由来雅胜金。野老固惭东阁客，何妨同作醉翁吟。,3
NanBei,王褒,出塞（《诗纪》云。一作塞下曲。）,飞蓬似征客，千里自长驱。塞禽唯有雁，关树但生榆。背山看故垒，系马识馀蒲。还因麾下骑，来送月支图。,1
Yuan,宋褧,送方公亮扬州教授,莫作芜城赋，长歌藻泮思。盘餐陈苜蓿，虚座拥皋比。彭蠡家何近，漳江棹不迟。春城且冰雪，能忘别离时。,4
Qing,方希孟,度天山,二十四盘空，栏干叠叠红。人行穿雪顶，禽语出冰中。花草千峰合，霆涛万壑通。摩挲问碑碣，风雨恐来攻。,6
Ming,左国玑,送人之越中,五月南州去，仙舟入水乡。荷花娇弄色，棹拨镜中香。月到句吴满，山当越峤长。孤蓬晚开酌，偏送好风凉。,5
Ming,方经,孤竹故城,何年孤竹改卢龙，一片荒城宿莽中。独向夷齐祠下拜，山河犹自起清风。,5
WeiJin,王献之,桃叶歌三首 其一,桃叶复桃叶，渡江不用楫。但渡无所苦，我自迎接汝。,0
Tang,僧皎然,南楼望月,夜月家家望，亭亭爱此楼。纤云溪上断，疏柳影中秋。渐映千峰出，遥分万派流。关山谁复见，应独起边愁。,2
Yuan,王实甫,迎仙客,不知几时节离御苑。多早晚出庭闱。不记得是谁人扶下这白玉梯。押宴官云：老丞相昨日也不曾饮甚么酒。正末唱：怎当他酬酢处两三巡。揭席时五六杯。醉的我将宫锦淋漓。莫不我触犯着尊严罪。,4
Ming,王醇,舟夜闻络纬,渐伤空杼轴，为响亦徒然。汝力虽无惜，客衣曾未全。残灯孤舫思，秋草半江烟。独不关心者，篙师正倦眠。,5
Yuan,王都中,和雪牖永兴山行,公驰兼夜役兵夫，轧轧轻舆稳胜车。山险似人人更险，星疏如我我犹疏。心持坦荡无留碍，路蹑崎岖信所如。行路古来难若此，相逢何必问其初。,4
Qing,戈中颜,和屠我法双梅诗,寂对难追冰雪经，芳联伯仲翼荒坰。风狂骨立沈嵇阮，雨妒香孤泣尹邢。接武耻谈桃富贵，比肩笑慰竹飘零。争春冻雀喧空谷，相顾聊堪影赠形。,6
Yuan,宋禧,还自闽中过鹅湖寺,落日过鹅湖，青山塔影孤。当时论道处，今我忆先儒。旧寺烟霞窟，荒祠草木墟。踌躇多古意，仆马趣前途。,4
Ming,方凤,挽全虚舟,泛泛虚舟随处泊，伴云出去伴云还。诗狂酒兴今何在，月户风帘夜不关。心事要翰形迹外，生涯畏任有无间。若知羽化真消息，不用临风雨泪潸。,5
Ming,王梅,南津,南津津头春水新，草堂滉漾摇青蘋。渔歌窅窅远山碧，时有鵁鶄飞近人。,5
Song,王随,其四,客馆月斜寒梦断，仙舟风稳去帆飞。,3
Qing,王苏,其二,投老闲身一死生，故人况有故乡情。芙蓉不解留王迥，鹦鹉何妨殉祢衡。短棹萧凉邀月色，新篇悲健杂江声。旧游难访洪厓洞，西望长嗟泪满缨。,6
Yuan,元淮,昭君出塞,西风吹散旧时香，收起宫装换北装。绒帽貂裘同锦绮，翠眉蝉鬓怯风霜。草白云黄金勒短，旧愁新恨玉鞭长。一天怨在琵琶上，试倩征鸿问汉皇。,4
Yuan,方澜,玄妙观访刘澹然,仙扉晓更寂，香霭石狻猊。日出松杉外，风来殿角西。筼筜沐雾湿，薜荔压墙低。林下非无趣，浮生万不齐。,4
Tang,哥舒翰,题凤凰山,彩凤双飞翼，宛然半岩间。,2
Ming,王士性,九鼎山歌,君不见巴西吴使君，君家九峰号凌云。三峨隐隐天际分。又不见沅陵张仲子，君家九疑隔湘水。白云尽入苍梧里，就中九鼎亦巑岏，五云自昔称奇观。朅来选胜正阳九，北风吹雁天宇宽。白衣望断黄花老，落落长松翠色寒。疏棂朗月照清夜，大壑噫气抟林端。燕垒蜂房嵌空碧，清罄一声天咫尺。秋旻欲化无羽翼，仰头好把双星摘。君为我浩饮，我为君朗吟。乌帽笼头吹不落，杖底青山知我心。醉睨点苍山上雪，手扑飞花和酒咽。,5
Ming,王讴,残月偶兴,霜露凄苦寒，残月空城陌。愁客自无聊，闭门坐遥夕。乏欢尊委尘，暗影镫摇壁。水气浩林逵，带月澄虚白。起视夜方中，孤雁东南适。,5
Yuan,林泉生,题曾彦明所藏雨竹,苍梧秋云来，寒翠滴不已。君看叶上波，都是湘江水。,4
Yuan,周砥,孝常移居南楼,高楼俯石濑，野亭连竹园。中有林栖子，逍遥味道言。因山以崇德，观水欲知源。非但相从屡，愿一写喧烦。,4
Yuan,王执谦,孟光举案图,白发梁鸿与世乖，赖逢光也配其才。五噫歌罢愁无奈，不觉春从案上来。,4
Tang,息夫牧,冬夜宴萧十丈因饯殷郭二子西上,有琴斯鸣，于宰之庭。君子莅止，其心孔平。政既告成，德以永贞。鸣琴有衎，于颍之畔。彼之才髦，其年未冠。闻诗闻礼，斐兮璨璨。鸣琴其怡，于颍之湄。二子翰飞，言戾京师。有郁者桂，爰攀其枝。琴既鸣矣，宵既清矣。烘煁有炜，酒醴惟旨。喟我寤叹，吁其别矣。,2
Yuan,汪庄,西湖春晚,四载西湖别，三春南浦边。鹭归林色破，凫没水痕圆。坐润云生席，回迟风逆船。同游又同约，隔日卜晴天。,4
NanBei,陆法和,谶诗二首 其二,一母生三天。两天共五年。,1
Tang,僧契此,其十三,无生无死佛家风，不堕古今莫定踪。触处圆明常湛寂，龙华鸡足两无从。,2
Tang,岑参,沣头送蒋侯,君住沣水北，我家沣水西。两村辨乔木，五里闻鸣鸡。饮酒溪雨过，弹棋山月低。徒闻蒋生径，尔去谁相携。,2
Ming,王怿,秦宫,七国争雄鼎未迁，咸阳宫阙已巍然。楼船不返东溟水，空使蛾眉殉九泉。,5
Yuan,李存,再次前韵二首 其一,扰扰兵戎际，垂垂老大时。英豪宜有出，迂腐岂堪推。文子徒多计，庞公盍早期。何由汉殿里，重产九茎芝。,4
Song,王仲修,其五,春风来自斗杓东，万物欣欣鼓舞中。凤纸催裁宽大诏，拂明宣下未央宫。,3
WeiJin,李充,博铭,夫无用心，博弈犹贤。方平处下，有不邪偏。,0
Qing,文娥,赋荅沈上舍南疑 其一,几缕炉烟荡晚风，敛衣閒立小庭东。生憎蝴蝶偏多事，拂落山樱满地红。,6
Yuan,李承休,十一月初吉。奉冬至八关两表①如京。马上记忆去年奉表时行字韵。用寄本府诸桂仙云,年年奉表冒寒行，吏卒相随外似荣。夜半急呼烦几驿，日斜忙影走长裎。回思雪岭神犹竦，得济冰河意已轻。为郡鲜欢君莫笑，他年方识此时情。,4
WeiJin,袁宏,从征行方头山诗,峨峨太行，凌虚抗势。天岭交气，窈然无际。澄流入神，玄谷应契。四象悟心，幽人来憩。,0
Ming,叶杞,挽杨员外（讳乘）,太息南冠久陆沉，百年风节见于今。王嘉不就公孙诏，朱泚宁移秀实心。辽海有灵归夜月，荒原无树着秋吟。不知江汉新降鬼，曾忆天朝雨露深。,5
Ming,僧大遂,柳,沐雨梳烟千万枝，春风挽住定何时。青窥镜里愁人眼，翠染机中织女丝。柔舞难容莺坐稳，轻摇易惹燕飞迟。可怜岁岁章台路，肠断忘归游侠儿。,5
NanBei,孔稚圭,白马篇,骥子跼且鸣，铁阵与云平。汉家嫖姚将，驰突匈奴庭。少年斗猛气，怒发为君征。雄戟摩白日，长剑断流星。早出飞狐塞，晚泊楼烦城。虏骑四山合，胡尘千里惊。嘶笳振地响，吹角沸天声。左碎呼韩阵，右破休屠兵。横行绝漠表，饮马瀚海清。陇树枯无色，沙草不常青。勒石燕然道，凯归长安亭。县官知我健，四海谁不倾。但使强胡灭，何须甲第成。当今丈夫志，独为上古英。,1
WeiJin,李充,其五 嵇中散,肃肃中散，俊明宣哲。笼罩宇宙，高蹈玄辙。,0
WeiJin,张奴,歌,濛濛大象内，照曜实显彰。何事迷昏子，纵惑自招殃。乐所少人往，苦道若翻囊。不有松柏志，何用拟风霜。闲豫紫烟表，长歌出昊苍。澄虚无色外，应见有缘乡。岁曜毗汉后，丽辰傅殷王。伊余非二仙，晦迹之九方。亦见流俗子，触眼致酸伤。略谣观有念，宁曰尽矜章。,0
Song,王汶,送应显夫之上饶,细雨杏花斑，飞飞燕子还。人随烟棹去，门对钓矶閒。晓月偏惊梦，春云不离山。定知多好句，音问盍相关。,3
Song,文彦博,咏筝,别院秋仍静，高堂夜更闲。繁丝移宝柱，数曲奏阳关。好荐琼筵上，长亲黼座间。野王虽后出，无复谢东山。,3
Yuan,吴澄,客中即事次韵元复初郊行,客中又过二分春，闻道千红百紫新。雨到庭隅长芳草，日窥窗隙弄游尘。悬知万里只如此，孤坐一堂还可人。不信却须凌倒景，九天楼阁倚长身。,4
Ming,古文集,梧峰夕照,落霞孤鹜带苍茫，半影青山掩映光。纵有丹青描不就，祇应豪客赋诗章。,5
Song,王竹臞,石门贪泉,天阔不知山脚远，潮平微见晚烟横。石门无数征帆去，惟有渔舟个个轻。,3
Qing,于右任,生日诗,泪洒香江汲水门，几回望望欲招魂。当年轻负读书约，白首如何报旧恩。,6
NanBei,陆琼,关山月,边城与明月，俱在关山头。焚烽望别垒，击斗宿危楼。团团婕妤扇，纤纤秦女钩。乡园谁共此，愁人屡益愁。,1
Qing,王勉旃,陵水县小学堂联,风云倏变，沧海横流，时局值艰难，问谁为国储材，热心向学；欧美文明，汉宋博奥，师承兼中外，但愿此邦同志，锐意维新。,6
Yuan,岳伯川,天下乐,敢把你拖到官司便下牢。我先教你。省会了你和那打家贼并排压定脚。祇从人解了你绦。首领每剥了你袍。带云：休道是先生。唱：我着你似生驴般吃顿拷。,4
Ming,尹铉,移种猕猴桃蔓,嫩叶饶霜露，寒根免斧创。要令滋蔓远，会见倚云长。夏日成阴重，秋风落子香。他年应更好，前度说刘郎。,5
Ming,王蒙,题王澹游岁寒三友图卷,房山仙人清似水，醉倚长松吹玉笙。梅花如雪孤凤冷，明月丹霄天籁生。,5
Ming,王猷定,返扬州喜晤孙无言,却讶秋还在，萧条满目非。江山千骑暗，城郭一人归。见子南冠泪，犹惊楚客衣。庭花何烂缦，寂寂伴伊威。,5
Ming,王鼎,寓利津公馆即壁间韵纪事,沾城东望接清流，景物荒凉雹后秋。客里不堪闻野哭，封章欲上叹无由。,5
Yuan,佚名,客丹阳喜王起之至,试数髫年友，兵馀子独存。逢人长问信，见面却无言。云泊丹阳树，桥连绿水村。翻嫌烟雨外，为尔役离魂。,4
WeiJin,孙嗣,兰亭诗,望严怀逸许，临流想奇庄。谁云真风绝，千载挹馀芳。,0
Ming,方逢时,江上春怀,漠漠春阴黯不开，江亭独上思徘徊。渚宫楼阁浮云净，鄂浦烟波落日催。去国王孙空有赋，忧时迁客漫多才。閒情欲和沧浪曲，澧芷湘兰尽可哀。,5
Tang,白云仙人,其六 金莲草,烧丹偏教玄，但采草金莲。众药堪为匮，遇凡不须言。,2
Song,古汴高士,潼坊晚渡,日落山前水涨时，有人拍掌笑嘻嘻。篙师只管需把手，载过神仙不自知。,3
Ming,王尚絅,高孝子歌,郏城野谷高孝子，三载倚庐棘蒿里。鬼吹墓前灯，龙喷泉下水。霜狐雪兔嬉成群，鸟阵多如垄上云。朱花瑶草绿芳芷，松楸马鬣堂封起。高孝子，歌转悠。人生尘世孰无母，归来叹尔先白头。,5
Yuan,李思衍,次韵单徒提举,百蛮冠带悉来庭，九处临关万雉城。汉殿风驰十行诏，唐藩雷动众军声。海涵春育民膏泽，雨施云行天性情。听得老癃扶杖语，紫微垣畔泰阶平。,4
Tang,嵩岳诸仙,嫁女诗① 其九,上清神女，玉京仙郎。乐此今夕，和鸣凤凰。凤凰和鸣，将翱将翔。与天齐休，庆流无央。,2
Ming,丁寿岗,其二,子夜天开处，洪匀一气回。黄钟初应律，玉管已飞灰。几处陈椒颂，谁家进寿杯。惊看梅蕊绽，始谙小春来。,5
Ming,王彦泓,其三,小径横斜去，经过绿水园。园丁劳指点，邻女喜寒暄。薄雪凝阴榭，低枝压短垣。同行莫攀折，赢得糁衣繁。,5
Ming,王臣,柳州怀古感时,谩爇龙涎绕座熏，细论今古几斜曛。高才反累河东柳，远谪堪怜谏议坟。古庙千年栖夜月，山城一带锁寒云。明良自古称难遇，忠荩能忘荅圣君。,5
WeiJin,潘尼,赠刘佐诗,要言将谁苦，聊以贻友生。念我二三贤，规我无隐情。,0
Ming,王夫之,其二,白日奈朱颜，流光几暂闲。九春馀此夕，落照已前山。红豆留谁折，落花去不还。逢迎他日恨，旧上鬓丝间。,5
Tang,李宗和,平权衡赋（以昼夜平分钧铢取则为韵）,王者统四时。均五则。彼权衡之为准。验阴阳之不忒。钩深致远。黍累于焉靡差。称物平施。晷度由之斯得。惟权也分其重。惟衡也取其平。明乎国经。固悬兹以垂范。掌乎天秩。如用兹而永贞。衡任权以钧物。权资衡以作程。故一人体之以清万国。万国仰之而庶政以成。当其元鸟司分。畴人敬授。既量诸夕。又测其昼。盈虚气等。何藉于土圭。日夜时分。已传于玉漏。莫不同度量以应其时。平权衡以叶其候。苟顺气以颁节。实从时而不谬。其功斯博。其道式孚。谅同均于远近。故不失于锱铢。俾称物者守之无易。抡材者持之罔逾。皇矣我君。康哉神化。万方取则。自得于均平。二气尚分。无愆于昼夜。不然者。何以佐璿枢之斟酌。调元气以絪缊。申乎旧章。孰似权衡之大。匪无同异。所纪春秋之分。齐其重轻。等其规矩。岂钧铢之是待。在绳准而有取。固将平邦国。亦以叙彝伦。七政惟齐。有符乎应天之运。百工咸赖。实资乎秉国之钧。宜其平域中而齐律度。贞天下而利黎人。惟正直可法。惟中平可均。夫如是。则权衡者盖亦考兹义而是遵。,2
Tang,王氏妇,其四,分从幽显隔，岂谓有佳期。宁辞重重别，所叹去何之。,2
NanBei,庾肩吾,从皇太子出玄圃应令诗,春光起丽谯，屣步陟山椒。阁影临飞盖，莺鸣入洞箫。水还登故渚，树长荫前桥。绿荷生绮叶，丹藤上细苗。顾循斩振藻，何用拟琼瑶。,1
NanBei,萧纲,君子行,君子怀琬琰，不使涅尘淄。从容子云阁，寂寞仲舒帷。多谢悠悠子，管窥良可悲。,1
Ming,王凤翎,赠幕史粹公罢政归钓鳌台,懒从鹓序点朝班，万里金华一日还。白马青袍何意绪，江云川月足怡颜。鹰扬不入公车梦，鸥狎长随钓艇闲。笑我六鳌犹未试，相从溪上且观澜。,5
Qing,王太岳,经桥山下寄怀一二游侣,尚识桥山路，騑骖感旧经。人衰霜径草，客散曙天星。日晕岚烟紫，秋阴石气青。萧条怀古意，谁共叩岩扃。,6
Yuan,李质,其三 翠微清晓,空翠蒙茸月影微，晨光淡荡照窗扉。遥瞻旸谷羲和驭，怅望西河织女机。烟草星沉收熠耀，露荷风动泻珠玑。幽人久住看山色，不觉寒生白苧衣。,4
Tang,吴大江,捣衣,沙塞秋应晚，金闺恨已空。那堪裂纨素，时许出房栊。杵影弄寒月，砧声调夜风。裁缝双泪尽，万里寄云中。,2
Ming,史鉴,挽萧以信,人道从军乐，谁知误一生。元戎归旅榇，边将失干城。草檄今无敌，封侯竟不成。空遗旧提剑，沦落海西营。,5
Yuan,文矩,题楚山春晓图,荆门雪霁江树芳，巫峡冉冉愁云长。山猿杜鹃叫落日，风洒露沐何苍凉。六龙从东来，晓气开扶桑。天高雨绝人事变，解环结佩空相望。渚宫西澨连三湘，画中隐隐听鸣榔。安得置我栖其旁，为君一曲歌沧浪。,4
Ming,尹凤岐,送兄广东参政应奎,价人藩阃寄旬宣，五岭南行远著鞭。晓日红亭留别酒，秋风黄叶下泷船。青连橄榄千家雨，黄触桄榔万井烟。珍重平生清节在，不妨引满酌贪泉。,5
Yuan,丁复,送王御史赴浙省都事,白简留乌府，红莲映紫薇。新春回柳色，旧日避霜威。海分诸州列，江区万室依。砚冰题晓署，辛苦解年饥。,4
Ming,王谷祥,水仙花 其一,仙卉发璚英，娟娟不染尘。月明江上望，疑是弄珠人。,5
Yuan,武汉臣,隔尾,那𥚃是敲金击玉辞源响。则为这玉骨冰肌体段香。画的来素淡轻盈甚停当。从今后高捲起莫张。做一个绣袋儿谨藏。休着那等乾咽唾冷眼见的閒人把做话讲。,4
Qing,丁绍仪,风波,一欲群芳歇，天涯人未归。风波大江上，星月几时辉。梦杂浮云幻，心惊去日非。茫茫身世感，空自说忘机。,6
Qing,王韵梅,卜算子,风雨战帘旌，时值重阳近。谁植芭蕉此夜听，总是愁人境。胆怯怕黄昏，只有形和影。强背疏灯叠锦衾，心事如秋冷。,6
Yuan,布呼密,过赞皇五马山泉,相彼山泉源本清，太平君子濯尘缨。泠泠似与游人说，说尽今来古往情。,4
Song,王寀,浣溪沙 其一,扇影轻摇一线香。斜红匀过晚来妆。娇多无事做凄凉。借问谁教春易老，几时能勾夜何长。旧欢新恨总思量。,3
Ming,方孝孺,懿文皇太子挽诗十章 其一,盛德闻中夏，黎民望彼苍。少留临宇宙，未必愧成康。宗社千年恨，山陵后世光。神游思下土，经国意难忘。,5
NanBei,刘峻,出塞,蓟门秋气清，飞将出长城。绝漠冲风急，交河夜月明。陷敌挫金鼓，摧锋扬旆旌。去去无终极，日暮动边声。,1
Ming,王樵,赠涞水唐令二首 其一,两年三辅剧，千里一身轻。处世终无术，于民独有情。壮心寒易水，晚节笑荆卿。欲脱人间迹，蓬莱顶上行。,5
Tang,尹鹗,其二,呜呜晓角调如语，画楼三会喧雷鼓。枕上梦方残，月光铺水寒。蛾眉应敛翠，咫尺同千里。宿酒未全消，满怀离恨饶。,2
Qing,卜金锡,魏风初集试新茶分得删字,我生嗜饮过于食，放情茶酒无所闲。聊复一樽与一碗，坐消阨塞开愁颜。沉酣几欲倾家酿，采掇常思穷厓攀。迩来食贫罕兼给，酒或未废茶则悭。徒然雷雨满盈后，垂涎蒙顶丹丘山。宝耕老仙近八十，杖履轻适心高閒。手摘蓓蕾注磁素，旗枪入眼何斑斑。时值谢庭集子弟，不惜珍物群为颁。迥如海外穆陀叶，一吸灵液生玄关。长安贵人知何许，滇茶浓液色俱殷。若令鲜白见此品，酬之当有金数锾。乃畏郡斋减风格，招邀逸叟尝始娴。因而啖啜频见及，亦将涤我肠愚顽。昔闻陆羽诸具列鹾簋，弃掷真味如草菅。甘馨岂容他物点，虽祀为神经可删。又闻宋元以前皆碎碾，制成小饼龙凤环。人工漫添天趣损，生新之质全应艰。何似先春探紫笋，贮烹得候香逾兰。我今对此慰夙好，俯窥仰拟殊自憪。云影徘徊历晴树，交枝藻荇横澄湾。愧谢玉川走笔赠，但觉习习风生两腋间。,6
Song,王奕,回建德寄冯和峰隐士,王子归邹鲁，知公隐德乡。道为千载惜，身抱六经藏。青壁丹崖远，黄花白骨香。百年交一臂，悔不拜庞床。,3
NanBei,王融,齐明王歌辞七首（应司徒教作） 其一 明王曲,明王日月照，至乐天地和。幸息云门吹，复歇咸池歌。桂序金匏转，瑶轩丝石罗。朱骐步踯躅，玄鹤舞蹉跎。露凝嘉草秀，烟度醴泉波。皇基方万祀，齐民乐如何。,1
Qing,王汝璧,和昌黎短镫檠歌,短檠何短秋夜长，夜分兀兀凝青光。缘阶射砌候虫发，欲灺不灺生秋凉。桁上无衣盎无粟，有镫著壁花照床。床头太息读书客，不信谋生竟无策。推书起视天宇苍，案户明河大星白。后之视今今视前，繁忧轣辘安得眠。长檠长檠胡自恣，照耀空花乱春翠。仙人烛树吹作烟，区区长檠何足弃。,6
Yuan,汪铢,夜宿白云寺,拨云攀绝磴，窈窕入禅扃。瀑布飞来白，烟峦湿处青。斋厨猿掌爨，磬室虎听经。更有清心处，幽花发素馨。,4
Tang,岑参,闻崔十二（一作三十）侍御灌口夜宿报恩寺,闻君寻野寺，便宿支公房。溪月冷深殿，江云拥回廊。然灯松林静，煮茗柴门香。胜事不可接，相思幽兴长。,2
Ming,王樵,高翁受封为伯宗郎中题卷（西曹，嘉靖丁巳戊午己未）,拂袖辞西蜀，湘江一散人。无诗不风雅，有子薄荀陈。云捧龙章下，花迎鹭服新。老来多乐事，山馆日延宾。,5
Yuan,岑安卿,蝙蝠,蠢尔不知贱，高高亦戾天。饥惟掠蚊蚋，飞不避鹰鹯。白昼身无措，黄昏意自便。缅思谗佞辈，与汝可周旋。,4
NanBei,裴子野,游华林园赋,谅无庸于殿省，且栖迟而不事。譬笼鸟与池鱼，本山川而有思。伊暇日而容与，时遨游以荡志。正殿则华光弘敞，重台则景阳秀出。赫奕翚焕，阴临郁律。绝尘雾而上征，寻云霞而蔽日。经增城而斜趣，有空巃之石室。在盛夏之方中，曾匪风而自慄。溪谷则沱潜派别，峭峡则险难壁立。积峻窦，溜阑干。草石苔藓，駮荦丛攒。既而登望徙倚，临远凭空。广观逖听，靡有不通。,1
Yuan,李行道,后庭花,恰才我脊梁上挨了棍棒。又索去厨房中煎碗热汤。一任他男子汉多心硬。大刚来则是俺这婆娘每不气长。做下捧汤上云：姐姐。兀的不是汤。搽旦云：拿汤来。我试尝咱。做尝科云：还少些盐酱。快去取来。正旦应下：搽旦云：前日这一服毒药。待我取将来。倾在这汤儿𥚃。做倾药科云：海棠。快来。正旦上唱：怎这般忒慌张。连催盐酱。云：姐姐。兀的不是盐酱。搽旦做调汤科云：海棠。你将去。正旦云：姐姐。你将去波。怕员外见了我越气也。搽旦云：你不去。员外又道你恼着他哩。下：正旦云：理会得。员外。你吃口汤儿波。员外做接吃科：正旦唱：则见他闷沈沈等半晌。苦恹恹口内尝。员外做死科：正旦惊云：员外。你放精细者。唱：为甚的黄甘甘改了面上。白邓邓丢了眼光。,4
Song,于石,得家书,久客秋又晚，思家梦屡惊。空阶闻叶落，隔树见灯明。亲老贫常健，儿痴学未成。凄凉今夜月，照我故乡情。,3
Ming,王天性,其二,左侯去日日无光，百里山河景色凉。童叟群呼遮去马，图书数卷伴行囊。宁川自植陶潜菊，澄海谁培召伯棠。追数慈仁真种种，恨无迁笔续循良。,5
Tang,李邕,斗鸭赋,东吴王孙。啸傲阊门。鱼横玉剑。蚁沸金樽。宾僚雾进。游侠星奔。桂舟兮锦缆。碧涧兮花源。尔乃辍轻棹。登水阁。丝管递进。献酬交错。云欲起而中留。尘将飞而遂落。既而酣歌徙坐。取物为娱。徵羽毛之好鸟。得渤澥之仙凫。出笼而振。少步而趋。唼喋争食。䙰褷带雏。随绿波而澹淡。向红藻而敖愉。凫之为物也。说类殊种。迁延迟重。其聚则同而不和。其斗则仁而有勇。参差聱耴。飒沓缤纷。其浮蔽水。其旋如云。共沿波而弄吭。各求匹而为偫。绕菰蒲而相逐。隔洲渚而相闻。于是乎会合纷泊。崩奔鼓作。集如异国之同盟。散若诸侯之背约。迭为擒纵。更为触搏。或离披以折冲。或奋振以前却。始勠力兮决胜。终追飞兮袭弱。耸谓惊鸿。回疑返鹊。逼仄兮掣曳。联翩兮踊跃。忽惊迸以差池。倏浮沈而闪烁。号噪兮沸乱。倾耳为之无闻。超腾兮往来。澄潭为之濆濩。排锦石。蹴琼沙。披羽翰。簸烟霞。避参差之荇菜。随菡萏之荷花。驻江妃之往棹。留海客之归槎。尔乃拥津塞浦。旁观如堵。空里𢌅。訇厉天。蛙黾兮失穴。龟鱼兮透泉。专场之鸡沮气。倾市之鹤惭妍。其为状也不一。其为态也且千。岂笔精之所拟。非意匠之能传。良戒之于在斗。俾闻义而忘筌。,2
Yuan,宋褧,秋日寄牛农师,别酒记春深，秋来少信音。出门谁共语，策杖祇幽寻。晴叶因风堕，寒螀著露吟。荆门霜落早，离思亦难禁。,4
NanBei,李骞,赠明少遐诗,萧萧风帘举。,1
Ming,王跂,其二,捧笑名花绽，宫衣百蝶争。迟来循佩序，被唤应香名。罢舞腰肢在，回歌眼尾倾。峡云真可赋，宋玉漫多情。,5
Qing,王安修,方山朝雪用昌黎山石诗韵,群峰积雪朝日微，寒光暗天鸦不飞。云卧乍觉衣裘薄，山餐耐可辞鲜肥。平生性癖耽冰雪，况复山行所见稀。纵心皓然策几队，蹇驴齧冰苦朝饥。高原下隰浑莫辨，千村烟火静柴扉。冈峦凛栗气已结，林枯枝折余雰霏。凄神寒骨非人世，底须软暖夸妓围。崖倾涧响更幽绝，严风激瀑沾人衣。此时放怀凌八极，有如天马脱絷鞿。稚川仙去丹灶冷，空山独往将安归。,6
Yuan,李穑,送同舍生归觐西川,郊原明霁色，之子卜西游。巴峡猿声月，燕山雁影秋。觐亲君底恨，作客我偏愁。朋旧应相忆，归期莫滞留。,4
Yuan,元吉,自葫芦河至居庸关,男儿不成名，命也负羁绁。投袂出门去，浩荡破边色。飞沙白荡胸，落叶黄没膝。微阳割层暝，山骨紧格格。抉眼已峥嵘，置身何突兀。健雕势欲落，老马智亦屈。气岸勇枝梧，脉络大包括。物候秋冬交，土风夷夏隔。怀归畏简书，欲往投鬼蜮。无言答酸楚，有血洒寥阒。古来丧乱中，天地坐局蹐。形骸尽则已，烈士裹马革。,4
Yuan,沈铉,真如雪霁,祗园雨瑶花，窣堵削寒玉。峥嵘耸层霄，皓彩炫晴旭。变幻境非真，忻然寄遥瞩。,4
Ming,尤侗,送邵村归维扬子长归吴门,《骊驹》满路送君归，我独临歧赋《式微》。斜日一鞭随猎骑，大江双桨渡渔矶。月明隋苑闻箫吹，枫落吴宫看燕飞。踯躅京华成底事，故乡东望欲沾衣。,5
Song,槻伯圜,其六,人间安得倚天梯，欲访真源志不移。大涤乃今追胜迹，清都何待更神驰。已逃萧斧杉难老，不逐秦鞭石有知。尚觉林泉佳气王，难忘羽卫幸临时。,3
Tang,王棨,曲江春望,暇日来南陌，春晴望曲江。地方骈绮席，城过拂霓幢。宝塔摇铃铎，云楼辟璅窗。落风花片片，掠水燕双双。游女红银碗，王孙白玉缸。莫论仙禁里，祗此见雄邦。,2
Tang,西鄙人,哥舒歌①,北斗七星高，哥舒夜带刀。至今窥牧马，不敢过临洮。,2
Ming,尹棨,感李统制,倚天看剑坐生风，溟海茫茫浸碧空。可惜当年李统制，飘零大树九原中。,5
Tang,吴晃,昭文不鼓琴赋,息弦轸兮。大朴元同。忘琴音兮。至人守中。道不缘情。则去声而外寂。德惟抱素。故含和而内融。于是见高士之心。出常人之境。其养贵默。其伎尚静。及卷怀而克顺。反不鼓而是逞。蕴艺如何。元德靡他。知迷则达。用晦实多。虚张不弹。俾指节而交畅。全声入妙。吻心曲而同和。且人心静为常。琴心虚为主。将宁体于道枢。亦守器于德宇。怀之无故。常寂响而有馀。用之则亏。乃含音而莫吐。故自适于胸臆。亦何用于角羽。颜子所以如愚。昭文由是不鼓。近情好乐。尚德养空。罢奏南音。悟人间之客寄。不操三峡。体山下之泉蒙。斯怀柔之古者。竟生白于仙宫。夫动极则静。音繁不复。守朴外真。含虚内肃。施弦罔举。则见素而如丝。沈声莫发。乃繁根而犹木。因雅韵而不奏。识道情之所蓄。此则恬然谁与。寂尔自耽。希夷既造。妙理难探。栗里无弦。渊明则矫。王门碎质。安道更惭。是以饰外者贵其体备。厚内者尚其包含。于戏。琴心悬解。幽响何答。于以闲和。于以虚纳。十指攸措。咸制动而是宜。五音知常。各处寂而不杂。故琴默而美昭。信仁静而道合。,2
Ming,王谊,宿虞氏华星轩,爱观泉石暮归迟，因共幽人宿翠微。一榻香风红杏院，半窗斜月绿萝扉。峰头夜火明丹灶，涧底春泉没钓矶。卧向白云翻自笑，宦途何事履危机。,5
WeiJin,顾恺之,其二,远念羡昔存，抚坟哀今亡。,0
Ming,僧文湛,和原本清为大恩题竹,昨夜梦魂中，故人忽相聚。今朝看画图，江南一枝雨。,5
Ming,王政,题紫阳庵壁,高绾螺髻耸翠峰，飞崖泉落玉玲珑。白云掩尽天如水，几朵秀吐秋芙蓉。道人藏修结萝屋，当檐玉立千竿竹。恍疑此地非人间，未信频来许尘躅。,5
Qing,文昭,八月十五日田间请客,社日中秋并一晨，小陈蔬果会比邻。尽情酒罢天将暮，扶醉人归月满身。粳稻香中风渐劲，雁鸿声里夜初均。长安歌吹诚如海，未必清欢若此真。,6
Tang,李主簿姬,寄诗①,去时盟约与心违，秋日离家春不归。应是维扬风景好，恣情欢笑到芳菲。,2
Yuan,耶律楚材,其四,寂寞河中府，生民屡有灾。避兵开邃穴，防水筑高台。六月常无雨，三冬却有雷。偶思禅伯语，不觉笑颜开。,4
Yuan,汪广洋,秋树,墙头两好树，翠碧积阴阴。落日风涛起，满庭秋意深。繁条委砌石，凉叶下衣襟。况有行歌者，闻之亦散心。,4
Ming,王稚登,看梅过玄墓山中二首（以下梅花什） 其一,人似梅花瘦，舟如兰叶长。青山十亩白，流水一春香。种密人难入，开齐夜有光。苔枝容我折，野老不嗔狂。,5
Song,包真人,句,待吾了却人间事，然后相从面紫罗。,3
Qing,王铎,送赵开吾,关山忽欲去，远道与谁游。共在他乡外，因之动旅愁。梅花香别浦，春屿领孤舟。莫谓离情阻，烟空江水流。,6
Yuan,吴讷,游岝崿山,骑马野桥西，残梅雪满溪。兴来诗谩写，行处剑长携。烽火边关近，楼船水塞低。应逢杨铁笛，笑我尚羁栖。,4
Yuan,王祯,牛曳水车,日日车头踏万回，重劳人力亦堪哀。从今垄首浇田浪，都是乌犍领上来。,4
Qing,王定柱,其二,岚开平远万芙蓉，雾重如丝羃几重。曾记萧疏红树外，孤村一角是高峰。,6
NanBei,殷钧,大言应令诗,噫气为风。挥汗成雨。聊灼戴山龟。欲持探邃古。,1
Ming,丁奉,蠡口夜泊,野渡无人到，扁舟却自横。村灯明更灭，邻舫聚还行。水静人声远，霜寒雁梦清。思家不成寝，斗柄已三更。,5
Song,王洋,安眠,随处便随眠，昏昏息万缘。魂如双翅蝶，身在四禅天。素饰罗为幌，芳茵锦作筵。心如怀宠辱，未必得安然。,3
Qing,方正瑗,嘉峪关登筹边楼时宁远查大将军入觐,金锁严关绝塞开，旅人乘兴上楼台。天山雪影浮空去，瀚海风声卷地来。揽辔平生微有志，筹边万里愧无才。遥闻戍鼓传呼急，内召将军拔马回。,6
Qing,方登峄,古诗,勿效步兵哭，应比士龙笑。有时笑亦哭，不在音与貌。钟鼓可以哀，长歌可以吊。寸心无营求，流泉净泥淖。味淡声亦希，渊然涵众妙。笑哭两不关，天半发清啸。,6
Song,清源真君,忆江南,才举意，玄象照离宫。坎女离男金水尽，几多铁骑漫英雄。最苦是云中。辽东鹤，惊起老苍龙。四海九州沾惠泽，狼山影里弄清风。堪作主人公。,3
Yuan,方回,其五,雊雉古原侧，归牛荒潦滨。炊烟已昏野，花气更留人。剩欲培幽筑，端容买近邻。向来惟有梦，今此岂非真。,4
Yuan,僧至仁,赠夏君美同知,海宇烟尘日夜生，中兴诸将正鏖兵。郦生三寸澜翻舌，一旦来归七十城。,4
Yuan,吴莱,秋夜效梁简文宫体二首 其一,无奈良夜永，起登楼上头。鹊翻金殿宿，萤近玉阶流。梧桐老叶恨，芙蓉新蕊愁。婕妤团扇上，那得不惊秋。,4
NanBei,傅縡,博山香炉赋,器象南山，香传西国。下谖巧铸，兼资匠刻。麝火埋朱，兰烟毁黑。结构危峰，横罗杂树。寒夜含暖，清霄吐雾。制作巧妙独称珍，淑气氛氲长似春。随风本胜千酿酒，散馥还如一硕人。,1
Qing,王翃,怨东风 秋日偶书,散发成吾是。初志。小枕日高眠。犹喜空囊不贮钱。爨无烟。疏桐静与秋声落。梦响谁先觉。独苦蛩心。到处哀吟。荒草寒花各自深。,6
NanBei,宗夬,荆州乐三首 其一,迢递楼雉悬，参差台亲杂。城阙自相望，云霞纷飒沓。,1
NanBei,何承天,社颂,社实阴祇，稷惟谷元。率育万类，协灵昊乾。霸德方将，世号共工。厥有才子，实曰句龙。称物平赋，百姓熙雍。唐尧救灾，决河流江。弃亦播植，作乂万邦。克配二祀，以报勤庸。勤庸伊何，厚载生民。仓廪既实，神节斯因。人亦有言，因物思人。矧乃大德，功被陶钧。乃家乃国，是奉是遵。岂伊百世，万代不泯。烝哉帝王，肇建皇极。体国经野，设官分职。峨峨二社，列干比殖。岁云其秋，晷漏均程。牲牢既洁，嘉荐惟馨。,1
Tang,敦煌曲子,破阵子 军帖书名,年少征夫军帖。书名年复年。为觅封侯酬壮志。携剑弯弓沙碛边。抛人如断弦。迢递可知闺阁。吞声忍泪孤眠。春去春来庭树老。早晚王师归却还。免教心怨天。,2
Qing,尤怡,江上闻笛,沧江秋霁暮烟消，玉笛频催客思遥。回首姑苏愁不见，海门明月上寒潮。,6
Yuan,宋无,山中书事,学道志云霄，自然尘念抛。雨宽琴上线，风响树间瓢。果熟供猿食，松高任鹤巢。看他陈处士，终被华山招。,4
Song,王洋,寄彦文,张子萧条后，空山十五年。瓶无粟遮眼，门有客求钱。折补经纶手，拘留褊短缘。寻诗有情否，旋送两三篇。,3
Yuan,王守诚,德风歌寄题张使君新亭,春风徘徊入中亭，太守挥弦政事厅。春风融融布德泽，太守能行君子德。君子德，比春风。春风年年长崇兰，众草偃地青茸茸。太平天子治四海，凤凰览辉下九阂。为君歌德风，曲尽情未终。有虞当年咏南薰，千秋万岁称圣君。,4
Qing,王恕,其二,步出城南门，道逢采桑女。衣沾草头露，心在机上绪。阴阴叶正肥，戢戢蚕可数。游丝千尺强，空来天际舞。文绣被人间，谁知寒女苦。,6
Yuan,周驰,其五,窗外箫声隐隐来，千年空苑碧桃开。相逢正好谈风月，不惜春衣卧绿苔。,4
Tang,元淳,秦中春望,凤楼春望好，宫阙一重重。上苑雨中树，终南霁后峰。落花行处遍，佳气晚来浓。喜见休明代，霓裳蹑道踪。,2
Ming,文洪,书镫,小小银釭短短檠，纸屏风定煖浮馨。春花一穗吐金粟，秋水半泓涵素星。致用不宜筵上舞，第功应废案头萤。他时肯作墙根弃，传与儿曹照一经。,5
Qing,王昶,寄答遂堂先生 其一,当代称耆旧，如公复几人。高名倾鲍谢，儒行媲荀陈。濩落风云气，飘零海岱身。扁舟曾把袂，款款话前尘。,6
Ming,毛钰龙,镜,样出秦宫制，团团宝月回。虚空开物象，心迹远尘埃。影覆香罗帕，光生碧玉台。绣囊鸳鸟并，珍重嫁时裁。,5
Qing,允祺,白云寺,山高每出云，有寺在山上。谁向寺中游，白云自来往。,6
Qing,孔庆镕,渔人再觅桃花源不得路忆隐者,一舟重破绿溪烟，风景依稀别有天。路转峰回非旧迹，水光山色认前缘。昨宵鸡酒还疑梦，此景苍茫似隔年。满地落花人怅望，白云深锁夕阳边。,6
Qing,文廷式,其三,大雅衰微后，洪波万派随。遗经王肃改，新说啖生滋。好古敦前绪，高言纽绝维。千秋诚不沬，一恸岂吾私。,6
Tang,元结,其二 西阳城,江北有大洲，洲上堪力耕。此中宜五谷，不及西阳城。城畔多野桑，城中多古荒。衣食可力求，此外何所望。,2
Tang,戎昱,再赴桂州先寄（一作上）李大夫,玷玉甘长弃，朱门喜再游。过因才后重，恩合死前酬。养骥须怜瘦，栽松莫厌秋。今朝两行泪，一半血和流。,2
Ming,王佐,弘治二年述职泊南京上新河和大里府吴守韵,浩浩大江流，行人古渡头。万年初日丽，六代暮烟愁。吴楚舟航地，唐虞岳牧秋。紫宸仍昨梦，北望绿云浮。,5
Qing,王敏政,节妇郑氏诗①,苦节高风重柏舟，輶轩问俗首先求。须眉长乐嗤青史，巾帼共姜壮海洲。片石褒名扬矢志，一缣就地快同游。他年马鬣松阴满，应有鸳鸯泣上头。,6
Yuan,李冶,潇湘夜雨,远寺孤舟堕渺茫，雨声一夜满潇湘。黄陵渡口风波暗，多少征人说故乡。,4
Qing,尹推,青林殇侄女挽,可惜宁馨质，年方十六时。夺诸慈母抱，埋著故山涯。花落终无迹，珠还未有期。空馀哭弟泪，为尔更交颐。,6
Tang,李适,送徐州张建封还镇①,牧守寄所重，才贤生为时。宣风自淮甸，授钺膺藩维。入觐展遐恋，临轩慰来思。忠诚在方寸，感激陈情词。报国尔所向，恤人予是资。欢宴不尽怀，车马当还期。谷雨将应候，行春犹未迟。勿以千里遥，而云无己知。,2
Qing,文昭,初夏西山道中绝句 其一,雨后青山淡欲无，晴光处处满平芜。一枝短策前生伴，可是当年范石湖。,6
Yuan,吴昌龄,河西后庭花,我只道他喜孜孜开笑容。怎么的颤钦钦添怕恐。不思量携素手归罗帐。刬地要斩妖魔仗剑锋。似这这等怒叿叿。好着我急难陪奉。秀才也你敢是那骂上元的也姓封。,4
Yuan,周霆震,张德彦,跋涉逾千里，存亡间一舟。绝怜干禄误，翻致遗亲忧。水国寒潮晚，山城古木秋。行藏盍深省，向晦庶无尤。,4
Yuan,李延兴,与薛十二过寿宁精舍得歌字,鸣雨过青嶂，飞烟绕碧萝。庭空留鹤迹，江静听渔歌。长夏迎人少，高年礼佛多。飘飘飞锡处，千里又相过。,4
Ming,文森,乞归,江上鲈鱼秋正肥，季鹰安得不思归。自怜青鬓朝来改，多病还应早拂衣。,5
Yuan,艾性夫,客归,发僧行脚倦，归计上心忙。秋老蝉声短，江空雁影长。乾坤无了日，霜露感殊乡。遥想梅花未，还家定雪香。,4
Qing,释巨赞,赠别朱蕴山,风月谁为主，山河壮客心。春随巴水出，秋傍桂江吟。浩唱归黄鹤，覃思倚碧林。遥知松菊茂，愿托白云岑。,6
Tang,王鼎,赠程明甫,古县枕前滩，官閒道自安。执杯山鸟唱，晒药野猿看。石缝横琴笔，槎根插钓竿。不知陶靖节，早晚入云端。,2
Tang,僧灵一,宿天柱观（一作宿灵洞观）,石室初投宿，仙翁喜暂容。花源隔水见，洞府过山逢。泉涌阶前地，云生户外峰。中宵自入定，非是欲降龙。,2
Yuan,李庭,送裴子法北行,疋马区区万里行，知君雅志为苍生。圣朝若问经邦策，好草囊封劝罢兵。,4
NanBei,江总,诒孔中丞奂诗,我行五岭表，辞乡二十年。闻莺欲动咏，披雾即依然。畴昔同寮寀，今随年代改。借问藏书处，唯君故人在。故人名宦高，霜简肃权豪。谁知怀九叹，徒然泣二毛。步出东郊望，心游江海上。遇物便今古，何为不惆怅。初晴原野开，宿雨润条枚。丛花曙后发，一鸟雾中来。淹留兰蕙苑，吟啸芳菲晚。忘怀静躁间，自觉风尘远。白社聊可依，青山乍采薇。钟牙乃得性，语默岂同归。,1
Qing,方彦珍,忆王孙 初春即事,朱楼晨起碧窗推。砌草蒙茸春渐回。猛雨一宵妒早梅。惜花魁。一半独开一半摧。,6
NanBei,王台卿,陌上桑四首 其一,郁郁陌上桑，盈盈道傍女。送君上河梁，拭泪不能语。,1
Tang,还阳子,识铅汞歌 其二,日华兼月魄，戊己本为君。金木东西并，阴阳上下分。减添依次序，进退合先文。十月怀胎满，翩翩泛白云。,2
Ming,叶禄,登华,华岳仙人掌，擎天日月高。乳山丛杂处，浑不露纤毫。,5
WeiJin,闵鸿,其三,汝南鹿鸣，张女寻弹。,0
NanBei,王褒,入朝守门开诗①,凤池通复道，严驾早凌晨。铁符行警曙，银棨未开闉。堑暗城无影，晴新路不尘。屯兵引画剑，骑吹动班轮。徒知仰睿藻，抽辞殊未申。,1
Qing,王时翔,其十,觅藕寻莲好涉江。明星虽烂有惊庞。炉烟消尽拨银釭。梦嚅吹兰闻绣枕，月边和影并红窗。不应犹道未双双。,6
Ming,王醇,忆,前期知己绝，犹待碧江濆。往事不可忆，微恩何足云。人宁如旧燕，心忽化浮云。莫上花西阁，檐间有夕曛。,5
Tang,嵩岳诸仙,嫁女诗① 其五,珠露金风下界秋，汉家陵树冷脩脩。当时不得仙桃力，寻作浮尘飘陇头。,2
Tang,江为,瀑布,庐山正南面，瀑布古来闻。万里朝沧海，千寻出白云。寒声终自远，灵派孰为分。除却天台后，平流莫可群。,2
Yuan,释良琦,秋日归虎丘怀铦仲刚书记,虎丘共作五年留，几度相携上小舟。杨柳春桥半塘寺，芙蓉夜月百花洲。长林放鹤閒支遁，一室编蒲老睦州。此日独归怀往事，空山草色不胜秋。,4
Song,孔文仲,其二,苒苒星霜七换年，故人已上碧云天。书凭去雁虽无便，路出名都亦有缘。秋晚楼台风作雪，雨馀埼岸柳生烟。应烦北道开樽俎，又费公庖几万钱。,3
Yuan,吴草庐,题苏李泣别图,节旄尽矣自须存，此日生还侍主恩。右杖谩循椎结泣，平陵有子广无孙。,4
Ming,文肇祉,毗陵舟中约陆子行韩承孚从陆入京,雷声喧夜泊，早巳过毗陵。驿树随溪度，篷窗带雨凭。语音时渐别，壮志欲鶱腾。明日丹阳郭，肩舆拟并乘。,5
Ming,毛宗鲁,大泽山,芙蓉朵朵倚空碧，苍松倒挂嵯峨石。山头雨过霁色鲜，岚气浮空翠欲滴。白云出岫本无心，时时绕护禅房阴。衲子挂锡无他事，跏趺日坐苍苔深。,5
Ming,于琳,咏夜落金钱花二首 其一,深红点点映重茵，开到金钱花转新。夜静露浓和月落，明朝愁杀采花人。,5
Qing,毛奇龄,江水,江水滔滔下，浮云荡荡开。烟霏朝日起，沙动早潮来。舟落芜关远，帆纡瓜步回。山前空幕府，无复旧军台。,6
Qing,方伸,龙湾松居,斑驳龙鳞蹙，森沉鹤影藏。幽居忘岁月，松老耐风霜。,6
Tang,临淄县主,其四 穆讽县主就礼,今闺久无主，罗袂坐生尘。愿作吹箫伴，同为骑凤人。,2
Yuan,王义山,其二,一身自有一乾坤，拍拍阳和禀得淳。诗思已随春意动，夜衾不怕晓寒新。未应云谷成辽邈，常把沧洲入想因。觅句看书无个事，清泉可饮便非贫。,4
Qing,丁培,菱湖庐家庄晚眺,石桥通曲港，三两聚人家。树密知村近，溪环觉路遐。吴绵明似雪，越女艳于花。薄暮聊吟眺，山山隐晚霞。,6
Qing,文孚,宿东科尔寺,梦醒招提境，烟岚聚小楼。一峰寒受月，万木夜生秋。薄酒难成醉，清笳易动愁。卧听清梵静，身世笑浮鸥。,6
WeiJin,应璩,其四,细微可不慎，堤溃自蚁穴。腠理早从事，安复劳针石。哲人睹未形，愚夫暗明白。曲突不见宾，燋烂为上客。思愿献良规，江海倘不逆。狂言虽寡善，犹有如鸡蹠。鸡蹠食不已，齐王为肥泽。,0
Qing,孔祥淑,剑州道柏,绝壁过云天宇辟，盘拿两行森战戟。行人指点不敢攀，云是桓侯手植柏。经霜傲雪风骨遒，绿柳红花皆避席。落落丹崖虽自赏，终造凤楼高百尺。斡旋造化天无功，扶持千载寿金石。根深叶茂多庇荫，树比甘棠犹爱惜。,6
Ming,王心一,苕溪,细雨苕溪曲，微风渡小航。有园多种竹，无屋不围桑。语觉吴侬近，流分震泽长。乌巾春店近，白酒热盈觞。,5
Song,方凤,八月十四寿吴良贵,四十强而仕，斯言著礼经。抟鹏宜运海，振鹭且充庭。后夜中秋月，今朝南极星。耄夫频献酢，留眼看袍青。,3
Yuan,范梈,蕲州城下晚泊与土人语及西方事平有喜而作,野阔秋无际，天空夕始凉。渔船下浦急，畬火入云长。洲远怀鹦鹉，山危指凤凰。戍人新敛甲，垂老幸时康。,4
Yuan,李昱,过荷叶浦,雨后乘船好，春流处处浑。买鱼荷叶浦，沽酒杏花村。野景苍茫过，清诗仔细论。矶头双白鹭，相对似忘言。,4
Qing,王乘箓,饮江上楼,画楼高起绿杨边，美酒楼中斗十千。醉倚江云看江水，晚风时过打鱼船。,6
Song,方妙静,送水云归吴（序见王清惠同题诗，此略）,万里秦城风淅淅，一望蓟州云羃羃。君今得旨归故乡，反锁衡门勿轻出。,3
Qing,方文雄,冈山观虹初生,山自青青水自白，忽然瞥见崖头赤。浑疑暮日映峰丹，回首初虹跨岫赫。地岛陆离方一纶，天衢绚烂经千尺。长空愿作彩桥悬，蹑入蟾宫追月魄。,6
Qing,王龙光,其十七 垢面,消尽仪容老未还，愁尘万斛障颓颜。凭教洗出来时面，笑破清光天地间。,6
Tang,司空图,赠步寄李员外,危桥转溪路，经雨石丛荒。幽瀑下仙果，孤巢悬夕阳。病辞青琐秘，心在紫芝房。更喜谐招隐，诗家有望郎。,2
Ming,王人鉴,乙丑除夕,除夜今年暖更晴，不须随俗爇松明。遭逢如此翻堪笑，闻见于时尽可惊。石罅土凝留腊意，竹间泉韵泻春声。漏深暂得销群动，坐向寒灯见一生。,5
Qing,孔继瑛,震儿设教永平移家就养途中即事有作,有子悲风木，饥驱到北平。移家聊远道，就食怅馀生。载主亲封箧，栖神宛倚衡。同车频险阻，共命判幽明。渡水潜相唤，登山恐或惊。崎岖轮易折，觳速马难行。揽袖看孙哭，烹茶有妇迎。为言官道近，齐说郡侯清。地绕冈峦势，人多弦诵声。疏花开小院，斜日下高城。聚似萍波泛，来当麦浪晴。黄泉谁问路，白发独添茎。每忆黔娄被，徒怜考叔羹。萧条愁官馆，何日送归旌。,6
Yuan,孟汉卿,仙吕点绛唇,七月才初。孟秋时序。犹存暑。穿着这单布衣服。怎避这悬麻雨。,4
Yuan,孟汉卿,黄钟醉花阴,乾着我贩卖南昌利钱好。急回来又早病魔缠着。盼家门咫尺似天遥。好教我这会儿心焦。按不住小鹿儿拘拘地跳。端的是最难熬。只一阵头疼险些就劈破了。,4
Tang,叶简,占巾子,近来好裹束，各自竞尖新。称无二三两，因何号一斤。,2
Yuan,王晔,滚绣毬,我头直上发似揪。耳轮边热似火。我行行𥚃袖传一课。急慌忙把脚步儿频挪。我这𥚃穿大道桑柘林。穿小径荆棘科。带云：蚤来到门首也。唱：则见乱交加不知是那个。则听的沸滚滚热闹镬铎。任二公云：彭大公。你使这等见识。我𢬵的和你做一场。正旦唱：俺父亲揎拳攞袖因何事。彭大云：你要打我么。由你打。由你打。只要许了这亲事便罢。正旦云：元来是彭大公。唱：他这般唱叫扬疾不徕便可也为甚么。彭大做见正旦科云：好好好。女孩儿来了也。我有说话。要和你讲哩。正旦唱：有甚的好话评跋。,4
Tang,王延彬,上长庆和尚偈（题拟）,世人悟道非从耳，耳患虽加道亦分。灵鹫一机迦叶会，吾师传得岂关闻。,2
WeiJin,阮种,赠棘据诗,体直响正。源深流清。,0
Tang,令狐楚,发潭州寄李宁常侍,君今侍紫垣，我已堕青天。委废从兹日，旋归在几年。心为西靡树，眼是北流泉。更过长沙去，江风满驿船。,2
Tang,朱庆馀,上张水部（一作刘得仁诗）,出入门阑久，儿童亦有情。不忘将姓字，常说向公卿。每许连床坐，仍容并马行。恩深转无语，怀抱甚分明。,2
Yuan,白珽,题苏东坡书楚颂并菩萨蛮满庭芳词卷后,南荒九死幸生还，种树书成手自删。赤壁梦难同楚颂，洞庭乐不减商山。人生堕地少如意，老子对天无愧颜。千古菟裘有遗恨，断圭残璧自人间。,4
WeiJin,潘岳,东郊诗（东郊。叹不得志也。）,出自东郊，忧心摇摇。遵彼莱田，言采其樵。,0
Yuan,玛鲁,述怀,流光何骎骎，瞬息不我待。忆从越山来，忽复廿馀载。羁栖迫险艰，形容为之改。世泽嗟仅延，生涯念何在。冰霜岁云暮，忧端际沧海。积阴韬日月，矫首重兴嘅。愿效商颜翁，行歌紫芝采。,4
Song,方千里,少年游 其一,丹青闲展小屏山。香烬一丝寒。织锦回纹，生绡红泪，不语自羞看。相思念远关河隔，终日望征鞍。不识单栖，忍教良夜，魂梦觅长安。,3
Tang,古之奇,县令箴,咨尔多士，各司厥官。政不欲猛，刑不欲宽。宽则人慢，猛则人残。宽则不济，猛则不安。小恶无为，涓流成池。片言可用，毫末将拱。祸既有胎，福岂无种。镜不自照，祗能鉴物。人不自知，从谏勿咈。欲不可纵，货不可黩。黩货生灾，欲纵祸速。勿轻小人，蜂虿有毒。勿轻小道，大车可覆。勿谓刚可长，长刚者亡。无谓柔可履，履柔者耻。刚强有时，柔弱有宜。时宜克念，愿在深思。不恕而明，不如不明。不通而清，不如不清。无为恶行，无逆善名。保此中道，无成不成。过客箴士，冀申同声。如山之重，如水之清。如石之坚，如松之贞。如剑之利，如镜之明。如弦之直，如秤之平。,2
Tang,勾龙逢,献贺捷诗①,唇齿论交岁月长，岂其率意忽颠狂。元戎统领三军战，巨孽奔冲一阵亡。莫讶潼江刚入寇，都缘锦浦合兴王。武功盖世光前后，堪向青编万古扬。,2
Ming,王㒜,东昌夜发,舟乘秋水发，帆饱晚风飞。岸近流萤度，林深宿鸟归。农耕閒沃壤，人语出柴扉。北地惊寒早，先时已授衣。,5
Tang,左偃,汉宫词,寒烛照清夜，笙歌隔藓墙。一从飞燕入，便不见君王。,2
Qing,王澧,挽曾国荃联,为秀才便忧乐关斯民，茅土封疆，天下楷模一元老；继文正以寿考终于位，伯仲伊吕，江南遗爱两祠堂。,6
Ming,释方泽,独坐,平时怀独往，垂老患馀身。林蔚常疑晚，山暄每过春。月来初有客，云去乍无邻。独喜阶前鸟，忘机旦暮驯。,5
Yuan,余季女,寄夫诗,妾谁怨兮薄命，一气孔神兮化生若甑。春山娟兮秋水净，秉贞洁兮妾之性。聊复歌兮遣兴。夜梦兮食梨，命灵氛兮与子占之。曰行道兮迟迟，敛角枕兮粲如。风动帷兮心而悲。云黯黯兮雪飞棘，夫子介兮如石。苦复留兮不得，望平原兮太息。涕泗横兮沾臆。送子去兮春树青，望子来兮秋树零。树有枝兮枝有英，我胡为兮茕茕？孑在此兮山城。织女兮牛郎，岂谓化兮为参商。欲径度兮河无梁。霜露侵袭兮，病偃在床。嗟嗟夫子兮，谁与缝裳？,4
Tang,僧栖蟾,南中怀友生,荔枝江上立，望北几思量。隔海无书劄，前年在汉阳。瘴村人起早，铜柱象揩光。居此成何事，寻君过碧湘。,2
Yuan,李承休,入京复用行字韵,十载江湖放浪行，再游京辇有何荣。旧栖却忆青山麓，新事惊看紫陌裎。古国宪章随日变，晚年名宦等云轻。只缘未报君恩重，不是林泉不著情。,4
Ming,王纶,白虎峰,碧玉簪头挑玉蓉，几堆怪石几株松。望中彷佛峰如虎，浪说仙踪虎化峰。,5
Tang,李白,其三,河阳花作县，秋浦玉为人。地逐名贤好，风随惠化春。水从天汉落，山逼画屏新。应念金门客，投沙吊楚臣。,2
Yuan,汪庄,齐云岩,度迥复登危，依山一径微。洞寒龙正蛰，崖暝鹘初归。探水云生屐，扪萝露湿衣。层岩去天近，织女夜鸣机。,4
Yuan,僧至仁,送愚仲和尚,山阴别后道偏腴，海上归来兴不孤。短杖看云怀鹫岭，扁舟载月度鸳湖。岂无大士同香饭，会有神龙献宝珠。老桂吹花应有约，岩前共听白猿呼。,4
Tang,僧灵一,静林精舍①,静林溪路远，萧帝有遗踪。水击罗浮磬，山鸣于阗钟。灯传三世火，树老万株松。无数烟霞色，空闻昔卧龙。,2
Tang,牛峤,其五,风帘燕舞莺啼柳，妆台约鬓低纤手。钗重髻盘珊，一枝红牡丹。门前行乐客，白马嘶春色。故故坠金鞭，回头应眼穿。,2
Yuan,方凤,赠乐閒居士,市远尘嚣隔，神閒幽事并。埽花怜竹影，煮茗讶松声。月与诗如约，琴将鹤互赓。冷香生碧落，秋梦不胜清。,4
WeiJin,卢谌,赠崔温诗（集曰与温太真、崔道儒。）,逍遥步城隅，暇日聊游豫。北眺沙漠垂，南望旧京路。平陆引长流，冈峦挺茂树。中原厉迅飙，山阿起云雾。游子恒悲怀，举目增永慕。良俦不获偕，舒情将焉诉。远念贤士风，遂存往古务。朔鄙多侠气，岂唯地所固。李牧镇边城，荒夷怀南惧。赵奢正疆场，秦人折北虑。羁旅及宽政，委质与时遇。恨以驽蹇姿，徒烦非子御。亦既弛负担，忝位宰黔庶。苟云免罪戾，何暇收民誉。倪宽以殿黜，终乃最众赋。何武不赫赫，遗爱常在去。古人非所希，短弱自有素。何以敷斯辞，惟以二子故。,0
Song,王周,霞,拂拂生残晖，层层如裂绯。天风剪成片，疑作仙人衣。,3
Qing,方浚颐,十月二十七日度岭作,舍舟登陆三日间，今朝饱看凌江山。宾旸门外莽空阔，洪岩青嶂纷斑斓。珠玑楼巷榜仍旧，亭亭几树霜枫殷。老榕稚松满岩壑，万绿嵌以荔子斑。小春更比春景厉，丹黄紫翠开心颜。槐花塘边路幽邃，红梅驿畔峰回环。曲曲徐向螺壳转，娟娟况有蛾眉弯。枝头玉蝶正飞舞，吟兴勃发须臾间。方思敲火品卓锡，沙弥膜拜陈忧患。荒祠仅余四壁在，却走龙象奔豺獌。十八年前我曾到，七梅痛已成枯菅。相公风度且勿论，大力能凿横浦关。功德及民礼宜祀，微公鸟道穷跻攀。雨淋日炙尘网挂，云车风马何时还。雄州筑郭费甚钜，此役不过数百锾。修举废坠有司责，亟召匠作延输般。重安户牖整栌欂，再施华垩除昏黫。神兮妥侑降之福，岭南岭北无恫瘝。暗香补种一千本，花时行旅都忘艰。前贤盛迹半芜没，我方惆怅红桥湾。,6
Tang,山元卿,新宫铭,良常西麓，源泽东泄。新宫宏宏，崇轩䡾䡾。雕珉盘础，镂檀竦楶。碧瓦鳞差，瑶阶肪截。阁凝瑞雾，楼横祥霓。驺虞巡徼，昌明捧闑。珠树规连，玉泉矩泄。灵飙遐集，圣日俯晰。太上游储，无极便阙。百神守护，诸真班列。仙翁鹄立，道师冰洁。玉成浆馔，琼为糜屑。桂旂不动，兰幄互设。妙乐竞奏，流铃间发。天籁虚徐，风箫冷彻。凤歌谐律，鹤舞会节。三变元云九成绛雪，易迁徒语。童初讵说，为毁乾坤。自有日月，清宁二百三十一年四月十二日建。,2
Qing,王汝璧,春阴,弱柳愔愔糁曲尘，流云忽忽驻苔茵。凌兢晓色留残梦，料峭余寒勒闰春。细雨暗遮微醉客，好花红近倚楼人。端居莫漫增愁思，待看甘膏润物新。,6
Yuan,吴锳,舟中,依稀残梦水声中，落月馀辉入短篷。似听邻舟催唤起，今朝趁得上江风。,4
Song,王从,其八,临春惨不舒，盖国空自香。,3
NanBei,萧纲,美女篇,佳丽尽关情，风流最有名。约黄能效月，裁金巧作星。粉光胜玉靓，衫薄拟蝉轻。密态随流脸，娇歌逐软声。朱颜半已醉，微笑隐香屏。,1
Yuan,艾性夫,谢吕云叔饷墨,苍苍乌玉笏，岁岁到山翁。君眼何曾白，吾颜自觉红。一生磨不死，万事写成空。回首柯山路，凄凉不复东。,4
WeiJin, 无名氏,其五 明君篇,明君御四海，听鉴尽物情。顾望有谴罚，竭忠身必荣。兰茝出荒野，万里升紫庭。茨草秽堂阶，扫截不得生。能否莫相蒙，百官正其名。恭己慎有为，有为无不成。暗君不自信，群下执异端。正直罹浸润，奸臣夺其权。虽欲尽忠诚，结舌不敢言。结舌亦何惮，尽忠为身患。清流岂不洁，飞尘浊其源。歧路令不迷，未远胜不还。忠臣立君朝，正色不顾身。邪正不并存，譬若胡与秦。胡秦有合时，邪正各异津。忠臣遇明君，乾乾惟日新。群目统在纲，众星拱北辰。设令遭暗主，斥退为凡民。虽薄共时用，白茅犹可珍。冰霜昼夜结，兰桂摧为薪。邪臣多端变，用心何委曲。便僻顺情指，动随君所欲。偷安乐目前，不问清与浊。积伪冈时主，养交以持禄。言行恒相违，难餍其溪谷。昧死射乾没，觉露则灭族。,0
Song,太史章,题幽石,痕疑神所凿，不与众岩俱。镇地形何直，参天势自孤。鹤栖乔木稳，猿揽古藤粗。欲得丹青手，和云画作图。,3
Tang,吕岩,赠江州太平观道士,落魄薛高士，年高无白髭。云中闲卧石，山里冷寻碑。誇我饮大酒，嫌人说小诗。不知甚么汉，一任辈流嗤。,2
Yuan,朱希晦,答李广文,不有封侯相，安能食肉飞。溪山犹发兴，鱼鸟自忘机。曳杖看云去，褰衣步月归。骊珠忽在手，怪底吐光辉。,4
Ming,叶春及,同赵太史游飞云顶,飞云天不远，乘兴岁将除。雨冻河山合，风高草木疏。路从千嶂迥，归及五更初。昏黑藤萝外，膏肓信不虚。,5
Yuan,李谷,题崔御史庆亲诗卷,天邑蜚英早，频为执宪臣。拜章皆得体，听讼动如神。持斧宣明诏，称觞庆老亲。三韩无此事，千载有斯人。,4
Song,王真人,其二,惟知自己贫无谄，不羡他人富有馀。白酒会能延羽客，清名赢得著仙书。,3
Yuan,王磐,寿王学士秋涧七十,早岁声华便轶群，学优不辍向来勤。两宫垂顾逢千载，三世读书萃一门。兰省柏台留谠论，玉堂金马焕雄文。平头七十无多贺，会见诸孙子又孙。,4
Tang,朱存,金陵览古 阿育王塔（《景定建康志》卷四六题作天禧寺）,窣堵凝然镇梵宫，举头层级在云中。金棺舍利藏何处，铎绕危檐声撼风。,2
Ming,王洪,其二,驰道花边出，清泉树杪分。锦衣行白昼，珠旆拂青云。露柳深春色，风兰散晓芬。承恩多乐事，宁与外人闻。,5
Yuan,牟巘,题诗禅方丈,切忌犯正位，须教截众流。闻钟应已悟，缚律未为遒。室小才容膝，诗成自点头。出门忽大笑，明月一天秋。,4
Song,丁宝臣,次韵十五日菊 其一,秋香多日閟英华，霜脱离离抱砌斜。趁节不随时俗眼，近冬真是岁寒花。摛辞旧入骚人笔，载酒谁寻醉令家。曾读南华齐物论，均无迟速可惊嗟。,3
Qing,王兆升,其二,西来紫气傍云明，夫人声华信莫京。冈岭已因名德峻，鄱湖更为使君清。归鸿附骥登临远，茑草缘松霄汉荣。每过旧游吟画锦，几回翘首不胜情。,6
Ming,僧文湛,寓南高峰怀友,庵住南峰下，四檐松竹青。月常陪入定，猿或听谈经。池近凉生榻，山高影落庭。故人在何处，诗酒醉兰亭。,5
Yuan,僧行端,其四,偃仰千岩内，超然与世违。采芝为口食，纫槲作身衣。瀑水淋苔磴，湫云渍草扉。閒吟竺仙偈，几度历斜辉。,4
Tang,朱湾,奉使设宴戏掷笼筹（一作韦使君席咏拗笼筹得兹字）,今日陪樽俎，良筹复在兹。献酬君有礼，赏罚我无私。莫怪斜相向，还将正自持。一朝权入手，看取令行时。,2
Qing,王霖,南海子,野水环流禁苑前，缭垣百丈走平田。风毛雨血呼鹰地，雪暗云黄杀虎天。盛世词章夸羽猎，健儿身手数幽燕。雄文谁道相如似，不献《长杨》又几年。,6
Song,王铚,送杨道士归蔡（原作葵，据小集本改）州,列子风回驭，林宗雨垫巾。花明千嶂晚，云暖一山春。炉灶聊随俗，簪裾未称贫。壶公观中路，闻道接天津。,3
Tang,李沛,四水合流,禹凿山川地，因通四水流。萦回过凤阙，会合出皇州。天影长波里，寒声古度头。入河无昼夜，归海有谦柔。顺物宜投石，逢时可载舟。羡鱼犹未已，临水欲垂钩。,2
Ming,方文,题半山道人画册,一著袈裟绝万缘，犹余破砚习难捐。江山本是无情物，写到荒残亦可怜。,5
Ming,方一元,江上老渔行为赠大司农白阳毕老年丈请告荣归,神皇昔日嘉耆旧，半若齐贤贻厥后。一时丰草与长林，石以枕兮流以漱。悠哉枕漱亦主恩，九阍曷报咸思扣。鼎湖遗诏勤访落，及出东山何所作。白阳先生名世俦，岱宗珊珊灵气托。清任和兼到大卿，苦心不是博功名。司农丰镐便吏隐，署前山茜复江清。犹嫌未若泰山下，七十二泉泉上耕。忠勤久荷今皇鉴，岂有功成令缺陷。朝拜乞骸夕拜归，谁谓先生易拂衣。今皇善法神皇意，体大臣宜贵得微。圣世留余藉元老，莫作寻常视钓矶。白驹空谷弗草草，巳卜东山出迟早。吁嗟乎二疏之行重千古，立朝少见存遗吐。先生行矣有留者，中外纪勋犹可数。留计疏草特一斑，欲识先生考其语。,5
Tang,仲子陵,珊瑚树赋,珊瑚生矣。于彼沧溟。禀精于天地之气。擢秀于鱼龙之庭。含九泉之滋液。冠百宝之神灵。在涅不缁。既同象玉之洁。有枝无叶。亦如见树之形。当其萌芽欲成。根柢初结。同坚冰之有渐。类阴火之潜爇。琼枝硕茂。铁网森列。贯纤目而玲珑。映重泉而昭晰。海人于是方舟以进。拭目而观。牵夫密网。出彼清澜。润夺白虹之气。光连赤玉之盘。厥价伊何。有逾于琥珀。其色则尔。取类于鸡冠。及夫汉帝思仙。神君降质。堂惟大小。帐有甲乙。植以珊瑚之树。缀以明珠之实。何幽茂以凌秋。独青葱而照日。亦有王家贵戚。石氏财雄。争豪世上。使气胸中。视珊瑚之若芥。运如意以成风。彼植之以为贵。此碎之又何谓。谅无补于经纶。徒见称于祥瑞。今也圣人御天。所宝惟贤。敛云物之容。不书于策。斮珠玉之胫。而沈于泉。车有龙首鸾衡。不以珊瑚为柱。马有乘黄兹白。不以珊瑚为鞭。故虽古人之所贵。独吾君能舍旃。,2
Ming,王敬中,南湖斋居寄友人,山寒夜透青绫被，海日朝明白玉珂。隐几不知春色晚，停杯惊见落花多。旃檀香里来僧梵，杨柳桥边起棹歌。咫尺湖光不相见，竹床琴调近如何。,5
Ming,王猷定,中元前一夕泊石门闻岸上作浮屠事泫然有感,石门陌巷柳青青，旧日铙声此夜听。枕上有魂招不得，秋风肠断语儿亭。,5
Tang,李邕,奉和初春幸太平公主南庄应制,传闻银汉支机石，复见金舆出紫微。织女桥边乌鹊起，仙人楼上凤皇飞。流风入座飘歌扇，瀑水侵阶溅舞衣。今日还同犯牛斗，乘槎共逐海潮归。,2
Ming,王寅,延真观,仙子楼台翠霭间，何年骑鹤上云端。只今惟有松梢鹤，凉露秋声冷石坛。,5
Yuan,僧与恭,回雁峰,官路迢迢野店稀，薄寒催客早添衣。南分五岭云天远，雁到衡阳亦倦飞。,4
Yuan,沈景高,沁园春 和刘龙洲指甲,新脱鱼鳞，平分鹅管，爱勒眉弯。记掐恨香蕉，愁悰细说，划情嫩竹，怨曲新翻。才贴梅钿，旋挑铅粉，绣领重交犹道寒。娇无奈，笑轻拈杏带，浅揭湘斑。宫棋也学偷弹，时绾就同心羞自看。解传杯频赌，藏阄罗袖，归鞭重数，刻印阑干。暗解绡囊，倦调瑶瑟，喂蕊莺儿绣阁间。凝情处，把瓜犀谩剥，消遣春闲。,4
Yuan,元本,玉山草堂,每忆吴中顾野王，门前溪水即沧浪。寄来书法全临晋，传刻诗章已入唐。翠竹碧梧歌凤曲，疏帘细簟坐渔庄。扁舟准拟来相访，稍待秋风八月凉。,4
Yuan,王惟一,西江月,日月相交晦朔，龟蛇产在虚危。巽风长向坎中吹。火燥必资神水。动静皆由心意，与天合德无违。洞然妙理更何疑。说甚短长生死。,4
Tang,白云仙人,其十四,大道草叶细，一花结二子。抽汞自然新，水银见即死。,2
Qing,方正瑗,古镜,土花点点上青螺，珠匣尘封委绿莎。绝代应怜颜色少，六宫曾识旧人多。月沈碧海秋无影，云暗沧江水不波。一照尚能愁鬼魅，双盘龙气未消磨。,6
Ming,王慎中,秋祀太学视宰,廪涤俅俅洁，炉烟冉冉升。视燎晨举火，司濯昼行冰。衡楅牺人警，鸾刀膳宰能。斋心严祗役，共祀在明馨。,5
Tang,吕温,青海西寄窦三端公,时同事弗同，穷节厉阴风。我役流沙外，君朝紫禁中。从容非所羡，辛苦竟何功。但示酬恩路，浮生任转蓬。,2
Tang,王勃,散关晨度,关山凌旦开，石路无尘埃。白马高谭去，青牛真气来。重门临巨壑，连栋起崇隈。即今扬策度，非是弃繻回。,2
Ming,王国光,游灵泉寺,西来为访密公庐，锡杖遥飞定此居。虎卧万松幽径入，鹤盘双树法堂虚。袈裟既下明宗诏，石篆还留表圣书。徙倚禅床人不去，雨花台畔夕阳馀。,5
Qing,文芸英,次韵和《八月十八日偕王氏姊彭氏妹同游横龙洞》,吾弟看山夙多兴，导我名胜穷幽微。赏心泉石境漪美，闻根桂槿香依稀。蓍蔡示兆无咎悔，霖雨需才宁遁肥。缅怀清芬起恭敬，良游惜别还沾衣。,6
Ming,叶颙,其二,粉翅舞风轻，双飞趁晚晴。联翩花日暖，来往柳烟清。穿径寻香絮，过墙逐落英。庄生千载梦，惊醒世间情。,5
Yuan,吕止庵,其三 为董针姑作四首,情如醉，闷似痴，春瘦怯春衣。添憔悴，废寝食。减腰肢，怎脱厌厌病体？,4
Ming,丁焕,缺题 其一,幽幽蛮海不堪舠，况是风涛日夜高。彼美人兮未可见，宁作北飞鸿雁毛。,5
Song,王振,和陈述古仙居岩老堂诗,政暇此观书，心闲渭水渔。宛然山叟室，移入县庭居。雨霁群峰秀，风生一谷虚。我朝求治功，好顾卧龙庐。,3
Qing,方应纶,春游,策杖寻春路转赊，青山缺处见人家。茅亭尽日柔风暖，开遍红栏木笔花。,6
Song,王过,句 其一,心存北阙驰魂梦，身渐东归出鬼关。,3
NanBei,刘令娴,听百舌诗,庭树旦新晴，临镜出雕楹。风吹桃李气，过传春鸟声。净写山阳笛，全作洛滨笙。注意欢留听，误令妆不成。,1
Ming,王宠,一云寺,古寺傍修篁，玲珑谷韵长。空青摇水殿，虚白閟云房。岚气山椒润，苔花石笋苍。坐耽清净乐，身世益茫茫。,5
Ming,王凤娴,浣溪沙 再同乔夫人郊行,曲径新篁野草香，随风闪闪蝶衣忙。柳绵飞堕点衣裳。人在镜中怜影瘦，燕翻波面舞春长。小桥古渡半斜阳。,5
Qing,孔祥淑,其二,一片骊山火，良由百媚生。艰难祖宗业，累洽启昌明。牝鸡鸣旭旦，禾黍满镐京。祸生于所爱，损积于多盈。致令千载后，殷鉴难为情。,6
Tang,僧慧忠,其二,虚无是实体，人我何所存。妄情不须息，即汎般若船。,2
Song,孔平仲,题夏大初丈高居,入门已可爱，庭户复清阴。更有池台邃，相连花木深。山川供隐几，风月伴抽簪。七十须浑黑，知公但养心。,3
Ming,王佐,咏程氏节妇,已许夫君死，宁忘血指前。骨应香后土，心可对皇天。万古纲常事，三生伉俪缘。黄泉天地久，此是结缡年。,5
Ming,叶份,夜泊寿春驿,万里愁行客，孤槎自使星。人烟昏晚渡，渔火乱风汀。桐柏长淮水，松杉古驿亭。谁家吹短笛，凄断不堪听。,5
Yuan,僧宗衍,挽王非隐,王衍风流绝世无，璚林玉树映珊瑚。梦回忽弃沈香楹，歌罢空馀玉唾壶。杳杳缑山飞独鹤，漪漪白水没双凫。辋川池馆烟花里，他日相思展画图。,4
NanBei,虞羲,送友人上湘诗,濡足送征人，褰裳临水路。共盈一樽酒，对之愁日暮。汉广虽容舠，风悲未可渡。佳期难再得，但愿论心故。沅水日生波，芳洲行坠露。共知丘壑改，同无金石固。,1
Song,淳藏主,其十二,怕寒懒剃髼松发，爱煖频添榾柮柴。栗色伽梨撩乱挂，谁能劳苦强安排。,3
Yuan,汪称隐,藤溪古祠,苍松老桧锁寒烟，古庙荒凉野水边。门掩苔痕香火冷，石幡竿上啸饥鸢。,4
Ming,王伯稠,薄暮步溪上见茆舍前桃花盛开,娇靥枝枝破浅红，暮寒无语向春风。谁来花底多情立，白发如丝一病翁。,5
Ming,王养正,对菊,仙人授锦囊，中有百年草。本是驻颜丹，人间不知宝。,5
Tang,僧彦光,答谢建偈（题拟）,将知善事多磨，今日碍缘特八。烦我火头金刚，别告大权菩萨。,2
WeiJin,皇甫谧,女怨诗,婚礼既定，婚礼临成。施衿结帨，三命丁宁。,0
Ming,孔承庆,题击蛇笏诗,传家何所有，槐笏至今存。不假朱云剑，能歼白帝魂。奸邪皆远避，魑魅自惊奔。要识刚风在，须看渍血痕。,5
Song,毛幵,秋蕊香,荡暖花风满路。织翠柳阴和雾。曲池斗草旧游处。忆试春衫白苧。暗惊节意朱弦柱。送春去。晓来一阵埽花雨。惆怅蔷薇在否。,3
Qing,王翃,自感,穷老心还拙，衰年鬓复斑。文章身后事，丘垄梦中山。遂欲东浮海，不然西出关。桃源如可问，但去莫须还。,6
Song,方逢振,毛伯玉以六月廿七日来访是年天不雨梅亢热异常书数韵述怀且以赠之,伯玉不我过，过我必六月。老天雨不梅，五行一乃绝。亢离单用事，赤乌赤如血。人寰何罪辜，几欲炮烙杀。左手解衣襟，右手不停箑。脱帽无奈何，而况可腰折。西望禽鬼焦，东望金鱼涸。前山牛眠洿，亦复如火发。相携将安之，只合坐论说。伯玉老先辈，家传洞林诀。谈辩管郭雄，五鬼皆避易。借君铁拄杖，蹴踏六月雪。为我买雪山，斲冰作天穴。,3
Song,王庭圭,再和一篇兼寄朱希真,主簿四海士，先生千载人。羁游厌旗鼓，谈笑出风尘。高卧屡违旨，荣名忽中身。清诗何绝妙，齑臼识馀辛。,3
Qing,允礼,九折坂,蜀险历益奇，卬崃扩西臂。昔年峻坂名，九折今躬莅。冰凌夏犹结，况躔婺女次。鞚冻支策登，列骑束如猬。鼓勇跻其颠，雺雾开目眦。群山次第出，俯瞰等平地。豁达关徼通，华羌指掌视。如披枕秘书，标新复领异。,6
Ming,王樵,其二,我忆茅山下，营居碧树团。饱书堪万卷，睡日到三竿。有用心常乐，无挠梦亦安。何如风雪道，只跨旧征鞍。,5
Tang,李百药,寄杨公,公子盛西京，光华早著名。分庭接游士，虚馆待时英。高阁浮香出，长廊宝钏鸣。面花无隔笑，歌扇不障声。,2
Ming,王梅,秋日登镜光阁,绀园珠阁帝城边，下有清波接御川。彩仗不闻龙舰合，珠帘如隔凤笙传。秋风车马平阳馆，落日沟塍杜曲田。抚景未能摛丽藻，登临空自感流年。,5
Ming,方蕖,赋得汉细君,高楼凤去琐寒烟，风物江都已惘然。胡地夜笳惊戍马，汉宫春色怨啼鹃。乌丝老去毡房冷，黄鹄歌残毳幕前。生入玉门犹腐骨，不知青冢草芊芊。,5
Yuan,李存,其二,斗邑方三载，归帆忽四明。才华宜用世，案牍岂劳形。蒲水江鱼出，槐风垒燕轻。旧游应有念，还复到林坰。,4
Ming,王凤娴,减字木兰花 纳凉（见周之标《兰咳二集》）,风来池畔。玉肌瘦骨忻无汗。枕簟凉生。露冷荷香夜色清。月临残卷。三更漏尽浑忘倦。寂静闲庭，柳外流萤坠乱星。,5
Yuan,邾经,奉陪吕志学曾彦鲁刘仲原同登虎丘赋呈居中长老,虎丘山前新筑城，虎丘寺里断人行。胡僧自识灰千劫，蜀魄时飘泪一声。渐少松杉围窣堵，无多桃李过清明。向来游事誇全盛，曾对春风咏太平。,4
Yuan,叶颙,闲居效陶体,彭泽归官后，悠然对菊花。风云生杖履，雨露蔚桑麻。巷僻门常设，樽空酒屡赊。柴桑长在望，三径接晴霞。,4
Song,王镐,其八,催租更扰潘邠老，付麦谁怜石曼卿。,3
Tang,吕温,道州南楼换柱,鸿灾起无朕，有见非前知。蚁入不足恤，柱倾何可追。良工操斤斧，沈吟方在斯。殚材事朽废，曷若新宏规。,2
Yuan,释良琦,送慧上人海上归毗山即游吴门西山,袖卷金经便作归，海光晴日荡清辉。鲸鱼载足如船稳，龙女将花出浪飞。玉阜寺门罗树绿，琴台云崦橘林稀。故人相见应相问，为道淮山独掩扉。,4
Qing,孔毓玑,其三,双崖连底都成玉，万树凌霄不附泥。翘首岩前参大士，宝山灵鹫晚来栖。,6
Tang,白元鉴,新池,昔尝游胜境，今喜尽幽踪。丹满镜潭色，云疏锦碛容。响中闻细溜，波里见乔松。唯广花源赏，人间不可逢。,2
Ming,王嘉会,题许土雍紫翠丹房,扬子江头紫翠峰，移家曾住白云中。新居今与湖山近，拟觅刀圭访葛洪。,5
Song,王拱辰,诗一首,圣神深意念遐方，前后皆驰谕蜀郎。从此邮亭为盛事，乘轺相继有三王。,3
Ming,王㒜,宿沛县泗亭驿,维舟当泗水，凉雨洗炎蒸。砧杵孤城月，渔舟别浦灯。客愁閒可遣，乡梦远难凭。千古龙飞地，令人感废兴。,5
Tang,僧慧忠,其二,多年尘土谩腾腾，虽著伽黎未是僧。今日归来酬本志，不妨留发候然灯。,2
Yuan,成遵,节毛诗句题稼亭,朝马年年响佩珂，归耕故里乐如何。扶桑日近收成早，鸭绿江深灌溉多。翠釜香粳琼作粒，锦囊春茧雪生波。郎官署在新亭侧，释耒无妨日一过。,4
Tang,王炎,赋得行不由径,邪径趋时捷，端心恶此名。长衢贵高步，大路自规行。且虑萦纡僻，将求坦荡情。讵同流俗好，方保立身贞。远迹如违险，修仁在履平。始知夫子道，从此得坚诚。,2
Yuan,周伯琦,其九,闻说开都日，双龙据海中。良何方献策，精卫竟成功。灵去为云雨，皇居焕电虹。黄图三辅右，载笔纪昭融。,4
WeiJin,刘谧之,宠郎赋（一作庞郎）,坐上诸君子，各各明君耳。听我作文章，说此河南事。其头也。则中骼而上下锐，额平而承枕四起。,0
NanBei,李谐,释奠诗,沛泽南朝，峒山北面。帝曰师氏，陈牲委奠。神具醉止，薄言嘉宴。,1
NanBei,吴均,三妇艳诗,大妇弦初切，中妇管方吹。小妇多姿态，含笑逼清卮。佳人勿馀及，殷勤妾自知。,1
Yuan,卞思义,过维扬,露冷金盘酒价添，云埋琼树客愁兼。竹西旧曲无人理，谩捲红楼一半帘。,4
Yuan,朱晞颜,赠周可竹,凋丧兵戈后，清淳簿领前。老将琴作伴，閒与酒为年。俗眼多嗔白，君心独守玄。惟应松下客，相见故依然。,4
Tang,王贞白,金陵（一本同下题作二首）,六代江山在，繁华古帝都。乱来城不守，战后地多芜。寒日随潮落，归帆与鸟孤。兴亡多少事，回首一长吁。,2
NanBei,张率,咏霜诗,驷见视乾度，钟鸣测地机。秋冬交代序，申霜白绥绥。原野生暮霭，阶墀散夕霏。徘徊总严气，怅望沦清辉。平台寒月色，池水怆风威。凝阴同徂夜，遰雁独归飞。萦丛乱芜绝，繁林纷已稀。贞松非受令，芳草徒具腓。,1
Ming,王子一,正宫端正好,风力紧羽衣轻。露华湿乌巾重。我本为厌红尘跳出樊笼。只待要拨开云雾登丘陇。身世外无擒纵。,5
Yuan,王逢,梧溪有怀二首 其一,薄云天欲晚，微雨水先凉。燕子交飞处，梧花满树香。怀人路非永，对酒世相忘。不怪衣裳湿，中宵延露光。,4
Tang,元季川,古远行,悠悠远行者，羁独当时思。道与日月长，人无茅舍期。出门万里心，谁不伤别离。纵远当白发，岁月悲今时。何况异形容，安须与尔悲。,2
Yuan,雅琥,送赵宗吉编修代祀西岳,北上函香去，西南致礼勤。蜀山千丈雪，秦岭万重云。驿骑鸣金勒，宫袍粲锦文。白头抱关吏，自羡识终军。,4
Ming,叶夔,其三 秋谷樵云,万松深处觅云踪，踏破烟霞路几重。散乱满山收不尽，却随风去护飞龙。,5
Qing,王芳与,忆子餐留鸳湖,柳瘦轻烟际，迎风引绪长。有愁难寄酒，无泪不沾裳。芳草迟归棹，遥山待好妆。问君湖畔宿，几见好鸳央。,6
Qing,毛奇龄,其三,暗水平当席，春鸠宿绕枝。河鱼烹莱釜，露蕊滴钧瓷。台迥迷长葛，星寒挂具茨。子房初隐地，俯仰一追思。,6
Yuan,孟昉,其九 九月,鸡鸣晓色珑璁，鸦啼金井梧桐。月坠茎寒露涌，广寒霜重，方池冷悴芙蓉。,4
Tang,方干,过朱协律故山,地下无馀恨，人间得盛名。残篇续大雅，稚子托诸生。度日山空暮，缘溪鹤自鸣。难收故交意，寒笛一声声。,2
WeiJin,曹植,野田黄雀行,高树多悲风，海水扬其波。利剑不在掌，结友何须多。不见篱间雀，见鹞自投罗。罗家得雀喜，少年见雀悲。拔剑捎罗网，黄雀得飞飞。飞飞摩苍天，来下谢少年。,0
Ming,公鼐,苑北水关小寺,净域青莲会，明湖玉镜游。水源分太液，客至自瀛洲。顿起濠梁想，疑来洞壑幽。弄珠乘月去，晚吹觉新秋。,5
Song,丁谓,茶,真上堪修贡，甘泉代饮醇。刘昆求愈疾，陆纳用延宾。顾渚传芳久，灉湖擅价新。唐贤经谱内，未识建溪春。,3
Tang,于兴宗,夏杪登越王楼临涪江望雪山寄朝中知友,巴西西北楼，堪望亦堪愁。山乱江回远，川清树欲秋。晴明中雪岭，烟霭下渔舟。写寄朝天客，知余恨独游。,2
Yuan,朱晞颜,简赵仲时,不用区区叹陆沉，古来才大亦难任。且须自宝连城璧，莫为人疑跃冶金。宫锦色繁春仗丽，天书光烂夜堂深。他年诏直层霄上，应有青藜识此心。,4
Qing,方孝标,妾薄命,花冷御沟烟，春风影自怜。君心才易地，妾命遂占天。新法严霜立，深恩皎日迁。但求中外事，一一竟宁前。,6
Qing,王恕,登太白楼,翠螺山前江水清，采石矶上山烟横。王孙一去无消息，万古江山空复情。忆昔星精初破梦，天上神官亲抱送。暂令金宿歇光芒，要使人间识麟凤。一朝名字闻金阙，狂歌痛饮君王侧。题诗不识高将军，一曲清平留不得。浔阳白日风翻波，夜郎宵雨瘴烟过。到处天涯感流落，逢场啸傲从讥诃。归来偶过青山趾，牛渚茫茫月如水。两浆船头著锦袍，醉吟百尺沧波里。船在江心月在天，江妃月姊斗婵娟。翻身一跃骑鲸去，长庚炯炯光依然。至今明月清风夜，疑有笙鹤来山巅。,6
WeiJin,云林右英夫人,其十五 右英作①,清晨挹绛霞，总气霄上游。徊軿蹑曲波，遂睹世人忧。辞旨蔚然起，不散三秀嵎。何若巡玄乡，抚璈为尔娱。君心安有际，我愿有中无。,0
Qing,方士淦,过岩镇谒鲍觉生先生故居晤先生之孙伯荀茂才,不信羊昙醉，才过谢傅门。湖山萦客梦，风雪感师恩。剩有诗千首，空怀酒一樽。廿年摇落后，今日见文孙。,6
Qing,于云赞,关帝庙联,千载如生，仗声威屏障下游，遂得回天开蜀汉；三分何恨，伟忠义襮昭来许，直教无地着孙曹。,6
Ming,于嘉,旅兴,莫奏思归引，羁情不可当。翻书飞湿晕，弹剑落秋光。宿雨残晨霤，新寒起夜堂。独怜游子鬓，今复点吴霜。,5
Qing,文昭,村居书事有怀城中诸友,得归茅屋赋闲居，却扫依然静者初。浮白心情批酒券，杀青事业勘农书。连筒引水看浇菜，步屣缘堤课牧猪。除是邻翁来问字，并无人迹到门闾。,6
Ming,王佐圣,幽兰篇送黄子羽应召入京,芳兰生空谷，托根何孤清。耻与群卉伍，修然挺素茎。日月沐秀华，雨露滋芳英。一朝辞中阿，以之植蓬瀛。风姿益娟妙，纫佩当瑶琼。久矣王者香，不随萧艾荣。,5
Song,临安人,临安谣,满头青，都是假。这回来，不作耍。,3
Song,元勋,题灵岩各景 碧云洞,踏流溯风寒，危径仅可伛。中空遂闳深，翠润欲垂雨。人间知何时，石乳观万古。,3
Yuan,孔文卿,石榴花,太师一一问真实。你听我说因依。当时不信大贤妻。他曾苦苦地劝你。你岂不自知。东窗下不解西来意。我葫芦提你无支持。则为您奸滑狡佞将心昧。你但举意我早先知。,4
Qing,王淑,其二,日暮柁楼望，怆然百感生。愁心如水长，病骨与秋争。瘦蝶栖难稳，寒鱼夜有声。邮亭镫火暗，数遍短长更。,6
Ming,王沂,题严甥玄龄松轩读书图,忆尔幽轩好，鱼书久未逢。高科怀五桂，乔木爱双松。流水池边路，浮云户外峰。世家元不忝，力学待昌宗。,5
Song,方开之,定光南安岩,天下名山饶洞穴，不似南安最奇绝。一峰突兀上干天，十二子孙旁就列。上有虚窗透碧霄，夜分明月归岩腹。,3
Tang,皮日休,其六 酒杯,昔有嵇氏子，龙章而凤姿。手挥五弦罢，聊复一樽持。但取性澹泊，不知味醇醨。兹器不复见，家家唯玉卮。,2
Yuan,超珍,渔庄欸乃歌 其一,绣户芸窗八面开，渔庄酒色净如苔。鲤鱼三尺丹砂尾，听得清歌出水来。,4
Ming,尹嘉宾,其四,芙蓉城与朝霞丽，苹藻风生远渚香。诗句犹传李嘉佑，循良惟祀赵麟阳。,5
Ming,方文,水崖哭明圃子留,里门裘马日纷纷，鸾鹤宁同鸡鹜群？如以衣冠坐涂炭，不徒富贵等浮云。家人愚暗还相劝，异类腥臊孰忍闻？十世国恩蒙者众，独将破衲报明君。,5
Tang,牟融,送僧,梵王生别思，之子事遐征。烟水浮杯渡，云山只履行。三生尘梦醒，一锡衲衣轻。此去家林近，飘飘物外情。,2
NanBei,王僧孺,何生姬人有怨诗,寒树栖羁雌，月映风复吹。逐臣与弃妾，零落心可积。宝琴徒七弦，兰灯空自枝。颦谷不足效，啼妆拭复垂。同衾成楚越，异国非仳离。,1
Tang,白行简,李都尉重阳日得苏属国书,降虏意何如，穷荒九月初。三秋异乡节，一纸故人书。对酒情无极，开缄思有馀。感时空寂寞，怀旧几踌躇。雁尽平沙迥，烟销大漠虚。登台南望处，掩泪对双鱼。,2
Yuan,白朴,木兰花慢,望丹东沁北，淡流水、绕孤村。对几树疏梅，十分素艳，一曲芳樽。谁堪岁寒为友，伴仙姿、孤瘦雪霜痕。翠竹森森抱节，苍松落落盘根。铜瓶水满玉肌温。此意与谁论。渐月冷芸窗，灯残纸帐，夜悄衡门。伤心杜陵老眼，细看来、只似雾中昏。赖有清风破鼻，少眠浮动吟魂。,4
NanBei,王暕,咏舞诗,从风回绮袖，映日转花钿。同情依促柱，共影赴危弦。,1
Yuan,王晔,寄生草,俺这𥚃有的是黄鸡嫩。白酒熟。伯伯也你莫不为茅檐草舍庄家陋。彭大云：俺每都是庄农人家。一村疃儿居住的。有甚么好房子在那𥚃。正旦云：我也道来。唱：也一般儿青山绿树风光秀。带云：况我父亲呵。唱：又和你倾心吐胆交情厚。彭大云：儿也。你不知道。我家主人周公。今日与我算一卦。道我没寿。以此吃酒不下。正旦云：伯伯。你没寿今年也六十九岁了。唱：但愿的乐丰年醉倒有百千场。何必要鍊丹砂学取那松乔寿。,4
Ming,王人鉴,谢人送茶,谷雨年年僧送茶，近来无复及贫家。伏龙手制能分饷，活火新泉试落霞。,5
Yuan,毛直方,渔父词七首 其七,溪桥竹边有沽酒，携鱼换酒满胡芦。蓬头月上不觉醉，自卷芦叶吹呜呜。,4
Ming,王问,闻警,皇家设险在居庸，薄伐谁当上将功。胡骑尽从青海至，边烽遥傍黑山红。蓟门羽士颁新竹，辽水征书下朔风。闻道移营向山后，可令坚垒白羊东。,5
Song,僧子兰,蝉二首 其一,独蝉初唱古槐枝，委曲悲凉断续迟。雨后忽闻谁最苦，异乡孤馆忆家时。,3
Ming,方勉,湘浯图,湘中景物最清奇，邂逅披图慰远思。云惨苍梧虞舜庙，崖高浯水次山碑。苔花蚀刻人争宝，竹泪成斑世共悲。千里江山归咫尺，风光触目总堪诗。,5
NanBei,刘义恭,诗,垂贲华林园，柿味滋殊绝。,1
Tang,王昌龄,素上人影塔,物化同枯木，希夷明月珠。本来生灭尽，何者是虚无。一坐看如故，千龄独向隅。至人非别有，方外不应殊。,2
WeiJin,赵整,讽谏诗二首 其一,昔闻孟津河，千里作一曲。此水本自清，是谁搅令浊。,0
WeiJin,王浚,平吴诗,茫茫禹迹，九域乃宾。庶士交正，无思不顺。马怠其衡，车曳其轮。飞龙造造，天命有晋。,0
Yuan,李祁,和咏海棠韵,名花初发爱轻阴，翠袖红妆渐满林。步入锦帷香径小，醉扶银烛画堂深。妖饶喜识春风面，零落愁关夜雨心。多幸凤皇池上客，为抽劳思写清吟。,4
WeiJin,王嘉,时俗四言诗,力勤十顷。能致嘉颖。,0
Yuan,史迁,其四,绿阴窗下春草碧，无数柳花吹近床。一双蝴蝶总无赖，飞到小阑还过墙。,4
Tang,司马承祯,上清侍帝晨桐柏真人真图赞 其一 图画周朝宫阙作谷洛二水相合而斗稍毁宫城处人夫负土欲壅此川作太子具冠服立于灵王前谏事赞曰,禀神幼圣，继明英聪。咨谏壅水，切争饰宫。如何不纳，更事修崇。预言祸败，果致卑穷。,2
Ming,方孝孺,谢蜀王抚问赐药六首 其一,超悟天人际，从容礼法中。豪端锦江水，麈尾雪山风。善共东平乐，才看冀北空。感恩惭独厚，笺疏许频通。,5
Song,郊庙朝会歌辞,其六 又六变,锐旅庆回旋，边防尽晏然。键櫜方偃武，飞将亦韬弦。震曜资平垒，文明协丽天。洸洸成大业，赫奕在青编。,3
Ming,王崇庆,送马守之泽州,寂寞山城里，春风未有花。野塘新水细，茅店酒旗斜。故国音书断，长安道路赊。何时共知己，倾倒酌流霞。,5
NanBei,范云,送沈记室夜别诗,桂水澄夜氛，楚山清晓云。秋风两乡怨，秋月千里分。寒枝宁共采，霜猿行独闻。扪萝忽遗我，折桂方思君。,1
Tang,僧慧能,僧举卧轮禅师偈作此相示（题拟）,惠能没伎俩，不断百思想。对镜心数起，菩提作么长。,2
Qing,文公达,挽费念慈联,欲语泪先枯，自怜霜露馀生，任昉孤儿谁与托；尺书犹在箧，检到丛残剩墨，左思娇女应难忘。,6
Song,王曙,诗一首,枣花至小能成实，桑叶惟柔解吐丝。堪笑牡丹如斗大，不成一事只空枝。,3
Ming,王猷,过抚州状元岭,玉皇曾自捡瑶篇，畀汝云中第一仙。丹翠晨开常捧日，危峰直撑欲扶天。磨崖未受秦朝禅，凿石犹传宋代年。搔首凭轩还北望，微茫尚似有狼烟。,5
Tang,于鹄,夜会李太守宅（一作宿太守李公宅）,郡斋常夜埽，不卧独吟诗。把烛近幽客，升堂戴接䍦。微风吹冻叶，馀雪落寒枝。明日逢山伴，须令隐者知。,2
Song,王观,天香,霜瓦鸳鸯，风帘翡翠，今年早是寒少。矮钉明窗，侧开朱户，断莫乱教人到。重阴未解，云共雪、商量不了。青帐垂毡要密，红炉收围宜小。呵梅弄妆试巧。绣罗衣、瑞云芝草。伴我语时同语，笑时同笑。已被金尊劝倒。又唱个新词故相恼。尽道穷冬，元来恁好。,3
Song,孔武仲,鄢陵界中,古县居人少，归轩喜气多。连天皆秫黍，盖水有莲荷。宿雨云容薄，微风日气和。征行不辞远，所得是吟哦。,3
Tang,李益,送韩将军还边,白马羽林儿，扬鞭薄暮时。独将轻骑出，暗与伏兵期。雨雪移军远，旌旗上垄迟。圣心戎寄重，未许让恩私。,2
Yuan,李孟阳,呈高琨璞治书,玉辉韫椟晋丹山，名悬万里星斗寒。忠肝耿耿皦如日，眸波吟动生微澖。骅骝勤震紫云晓，京华表策闻金銮。一且笔露沾芸香，柏台剑气横秋霜。说尨图治风雨落，凉吹瑶佩鸣锵锵。归欤种菊荅径空，书叠明月轩当松。阿衡未许老耕隐，三骋挟道飘崆峒。天环文运开九重，良弼梦久孚宸衷。苍生拭目望经济，八纮鼓舞融春风。,4
Ming,史可法,燕子矶口占（时奉召剿左兵）,来家不面母，咫尺犹千里。矶头洒清泪，滴滴沉江底。,5
Ming,卞同,倪云林画,云开见山高，木落知风劲。亭下不逢人，斜阳淡秋影。,5
Song,王安石,东皋,起伏晴云径，纵横暖水陂。草长流翠碧，花远没黄鹂。楚制从人笑，吴吟得自怡。东皋兴不浅，游走及芳时。,3
Tang,王无竞,灭胡,汉军屡北丧，胡马遂南驱。羽书夜惊急，边柝乱传呼。斗军却不进，关城势已孤。黄云塞沙落，白刃断交衢。朔雾围未解，凿山泉尚枯。伏波塞后援，都尉失前途。亭障多堕毁，金镞无全躯。独有山东客，上书图灭胡。,2
Tang,伍彬,题全义分水岭,前贤功及物，禹后杳难俦。不改古今色，平分南北流。寒冲山影岸，清绕荻花洲。尽是朝宗去，潺潺早晚休。,2
Yuan,王义山,寄题黄静斋,静中乐处是琴书，此乐输君二美俱。明镜无尘佛关捩，内丹养火夜工夫。梅花窗下参同契，翠草庭前太极图。探得黄庭真诀了，不须更看养生符。,4
Yuan,李寿卿,乌夜啼,这一场又自刎了他渔父。不由我不为他来掩面嗟吁。渔翁也再不见落霞低伴孤飞骛。你可为甚的生撇乡闾。死葬江湖。从今后半瓶浊酒有谁沽。抛下这一江野水无人渡。芳草洲。垂杨路。无人攀话。閒杀樵夫。,4
Tang,王建,照镜,忽自见憔悴，壮年人亦疑。发缘多病落，力为不行衰。暖手揉双目，看图引四肢。老来真爱道，所恨觉还迟。,2
Ming,方孝孺,其四,相宅图方献，还宫疾遽侵。鼎龟悬宝命，笙鹤动哀音。谁绍三皇治，徒倾四海心。关中诸父老，犹望翠华临。,5
Song,毛直方,其二,客中自有未招魂，剪纸空教夜祭门。万一相逢今夜梦，恨多应是两忘言。,3
Ming,左国玑,下第归桐冈园小酌,无策干明主，多情梦故林。重来高阁上，终日听风琴。绿酒邀狂态，闲云纵野心。不知春已暮，花树碧成阴。,5
Ming,本中,过本觉寺三过堂,文翁兰若接村墟，满径蒿莱岁月馀。塔拥珠光衔舍利，池涵碧水浸芙蕖。疏花鸟语和清梵，古壁蜗涎学篆书。寂寂空堂谁复过，去来今事总成虚。,5
NanBei,高允,鹿苑赋,启重基于朔土，系轩辕之洪裔。武承天以作主，熙大明以御世。洒灵液以滂沱，扇仁风以遐被。踵姬文而筑苑，包山泽以开制。植群物以充务，蠲四民之常税。暨我皇之继统，诞天纵之明睿。追鹿野之在昔，兴三转之高义。振幽宗于已永，旷千载而可寄。于是命匠选工，刊兹西岭。注诚端思，仰模神影。庶真容之仿佛，耀金晖之焕炳。即灵崖以构宇，竦百寻而直正。絙飞梁于浮柱，列荷华于绮井。图之以万形，缀之以清永。若祇洹之瞪对，孰道场之涂迥，嗟神功之所建，超终古而秀出，实灵祇之协赞，故存贞而保吉。凿仙窟以居禅，辟重阶以通术。澄清气于高轩，伫流芳于王室。茂花树以芬敷，涌醴泉之洋溢。祈龙宫以降雨，侔膏液于星毕。若乃研道之伦，行业贞简，慕德怀风，杖策来践。守应贞之重禁，味三藏之渊典。或步林以经行，或寂坐而端宴。会众善以并臻，排五难而俱遣。道欲隐而弥彰，名欲毁而逾显。伊皇舆之所幸，每垂心于华囿。乐在兹之闲敞，作离宫以荣筑。固爽垲以崇居，枕平原之高陆。恬仁智之所怀，眷山水以肆目。玩藻林以游思，绝鹰犬之驰逐。眷耆年以广德，纵生生以延福。慧爱内隆，金声外发。功济普天，善不自伐。尚咨贤以问道，询刍荛以补阙。尽敬恭于灵寺，遵晦望而致谒。奉请戒以毕日，兼六时而宵月。何精诚之至到，良九劫之可越。资圣王之远图，岂循常以明教。希缙云之上升，羡顶生之高蹈。思离尘以迈俗，涉玄门之幽奥。禅储宫以正位，受太上之尊号。既存无而御有，亦执静以镇躁。睹天规于今日，寻先哲之遗诰。悟二乾之重荫，审明离之并照。下宁济于兆民，上克光于七庙。一万国以从风，总群生而为导。正南面以无为，永措心于冲妙。夫道化之难期，幸微躬之遭遇。逢扶桑之初开，遘长夜之始曙。顾衰年以怀伤，惟负忝以危惧。敢布心以陈诚，效鄙言以自著。,1
Song,刁约,方氏清芬阁,自别高居二纪馀，今朝重到懒踟蹰。山川胜景依然在，屈指交亲一半无。,3
Ming,于慎行,长干曲,妾住在长干，离居岁欲阑。洞庭归客少，浦口去人难。雨落吴天暮，云横楚岫寒。含情何所待，憔悴碧江湍。,5
Tang,毛熙震,其二,钿匣舞鸾，隐映艳红修碧。月梳斜，云鬓腻，粉香寒。晓花微敛轻呵展，袅钗金燕软。日初升，帘半卷，对妆残。,2
Ming,王讴,夜行,夜行如在旦，残月清林光。云气生深涧，露华从蚤凉。白沙郁浩浩，翠壁凝苍苍。寂历松柏径，经过花草香。鸡声互村落，曙色动柴桑。即事况多感，离心含永伤。,5
Yuan,朱善,至金州驿和军中秀才柴景岩韵,邂逅金州驿，萧然一旅人。身居沧海外，家在大江滨。酒至愁先醉，诗成觉有神。相看两不厌，孰为主和宾。,4
Yuan,王行,寄陈惟允,时否贤才隐，年饥瘦稚啼。倦游同缩猬，起舞讶闻鸡。秘语推图谶，荒愁怯鼓鼙。磨碑求著作，先与草淮西。,4
Yuan,余嵏山,山居春联,官居东壁图书府；家住西湖山水间。,4
Yuan,吴全节,牧斋真人华阳道院,鳌载三峰拥客槎，采真访古意无涯。云山夜雨棠梨树，宇宙春风棣萼花。龙洞远分丹井水，鹤松高映赤城霞。宗师应帝光前绪，仙馆新开第一家。,4
Yuan,李明复,墨菜,嗤彼膏粱徒，岂知蔬食乐。所以士大夫，滋味甘澹泊。,4
Song,冉木,飞来峰铭,黔山角逐，云空相摩。迭石其间，如戟如戈。否则蹲伏，横立攒阿。千状万怪，知名几何。惟飞来峰，涪翁相遭。有笔如椽，三字衮褒。一经品题，声价倍高。譬如人乎，何地无材。不遇知音，均混草莱。有送吹嘘，清冥路开。一飞冲天，迥绝尘埃。噫欤兹石，千古皑皑。四维整植，如出剪裁。日炙月浇，苍然生苔。不动惟汝，何从飞来。因涪翁重，汝何能哉！,3
Yuan,岑安卿,偶成,溽暑南州甚，我来成感伤。日长聊假寐，梦短亦还乡。水汲龙津渌，茶烹凤苑香。长歌忆归去，屈指待清商。,4
Tang,白行简,垂衣治天下赋（以圣理无为道光前古为韵）,天眷唐帝。恭承永命。守无事为至德。彰不言为大令。当宁而百蛮是宾。垂衣而八极居正。当书轨以混合。系祖宗而作圣。始契无外。人羞有为。戴北极以定位。比南山而不移。皇皇焉俨六服以御宇。烛烛焉虚四聪而听卑。备其文。火龙回带以如动。藏乎用。天地成功而不知。与区夏再造。俾古今同道。静以虚襟。固其大宝。储精而云郁冠盖。恭己而耀生黼藻。故能追轩皇。蹑陶唐。文物周卫。邦家有光。飒祥云乎五彩。蟠瑞气于六章。岂徒具饰乎领袖。亦已权量乎圆方。是知垂拱者古之难。委裘者圣之旨。盖与神合。宁将智使。不然。何以配天心。安地纪。一家之大。无烦车马以巡游。九重虽深。尽见山川之疆理。所尚者。形神不拘。清净为徒。体安以一袭。道洽于三无。俟时不在于颠倒。致美何伤于曳娄。于时天净泰阶。城开外户。应星精以列将。动岳神而生辅。楚制者分阃而守封。缝掖者坐帷而论古。纩未周而如挟。衮有阙而咸补。德既昌焉。不亦宜然。蓂出岂劳于问历。山呼无待于卜年。凝旒而惠泽潜布。敛衽而皇风靡前。与三五争步骤。微臣亦迷其后先。,2
Song,元绛,和梅龙图游西湖见寄,湖上喜明霁，寻春偶啸俦。花多红夹马，山远翠藏楼。水气烟中合，风光草际流。都人待千骑，快作谢公游。,3
WeiJin,应璩,其六,少壮面目泽，长大色丑粗。丑粗人所恶，拔白自洗苏。平生发完全，变化似浮屠。醉酒巾帻落，秃顶赤如壶。,0
Song,方恬,遇昱岭,直上最高头，无人独少留。万山皆在下，千里入双眸。马傍松边立，云从脚底浮。倚天一长啸，红日满沧洲。,3
Song,王琪,暮春游小园,一丛梅粉褪残妆，涂抹新红上海棠。开到荼蘼花事了，丝丝天棘出莓墙。,3
NanBei,沈满愿,映水曲,轻鬓学浮云，双蛾拟初月。水澄正落钗，萍开理垂发。,1
Yuan,王冕,次韵答王敬助,西圃馀姜蔗，东皋足稻粱。今年诚有望，吾计未全荒。倚杖停吟久，看云引兴长。邻家新酿熟，同醉菊花旁。,4
Ming,尹春年,奉寄颐庵求和（辛亥）,诗家户牖不难窥，一悟终知我即师。意自会时安用力，声能谐处便成词。心归寥廓形如化，眼察秋毫物敢欺。堪笑纷纷今世士，谩将才气眩群儿。,5
Yuan,净圭,其五,尘寰扰扰事如麻，恨我东风易落花。阿母蟠桃才一熟，人间几度摘秋瓜。,4
Qing,方尔谦,陈国瑞祠堂联,封万户侯何足荣身，公若事汉天子比肩，李广欢颜亚夫笑；挽百石弓犹能识字，我曾见故将军遗笔，岳王风骨鲁公神。,6
Ming,王鼎,题宾月,到处恒存安乐窝，终宵举酒对嫦娥。庾楼登罢情何限，袁渚游来兴更多。天上有时还朏朒，人间终是隔烟波。何如借得星槎便，直入广寒相踏歌。,5
WeiJin,胡济,黄甘赋,惟江南之奇果，资天地之正阳。生殊方之妙域，植朱岛之遐乡。处汉之南，背江之阴。左协兰皋，右接桂林。带激水之清流，向崇山之高岑。三秋迭运，初寒履霜。照耀原隰，荫映林荒。若菱花之绣绮井，烛龙之衔金珰。,0
Ming,王钝,过武夷山,清江碧嶂武夷山，快我平生爱慕间。始信神仙真窟宅，恍疑猿鹤有乡关。光生丹井烟霞重，雨过虹桥翠黛閒。却笑蓝舆远游客，偷寻泉石慰衰颜。,5
Qing,王宗献,江口驿夜泊,系缆寺边洲，闻钟识寺楼。风声江树夜，雨气客船秋。古驿花峰矗，山城丽水流。舟人相向说，南去近交州。,6
Tang,王仁裕,从蜀后主幸秦川上梓潼山,䌽仗拂寒烟，鸣驺在半天。黄云生马足，白日下松巅。盛德安疲俗，仁风扇极边。前程问成纪，此去尚三千。,2
Song,王奕,题北固亭,杜老当年识恨遗，与天争汉死奚疑。伏羱犹忆分三日，老骥空悲混一时。往事竟随东逝水，新题全是北来诗。如今多景楼头酒，免得诸公赋黍离。,3
NanBei,江洪,胡笳曲二首 其一,藏器欲邀时，年来不相让。红颜征戍儿，白首边城将。,1
Yuan,李孝光,江心寺赠唐博士,银浪舞轻航，天风起石塘。六鳌扶地势，万象发天光。树涌中流碧，莲生隔浦香。潭龙莫深卧，一雨九州凉。,4
Ming,叶廷模,送左侯小洲归宁德,荒鸡喔喔天欲曙，骊歌初唱声悲苦。强将杯酒慰斯须，舟人捩柁频挝鼓。恶说南风五两轻，吹帆直过韩江浦。子规啼破月三更，悄悄孤舟宿何许。河阳县里叹春归，万树桃花谁是主。回看时事转愁多，摩挲双石泪如雨。,5
Yuan,史迁,高陵篇,炎刘昔丧乱，天实厌其德。桓桓孙豫州，起义申讨贼。降年曾不永，有子迈前烈。伯也英雄姿，一战基霸业。仲氏善谋断，鼎足跨扬越。神器固有归，付畀必豪杰。开国五十年，光明比先哲。赫赫乘鸿休，配天享褅祫。后王过荒淫，邦国用殄绝。园陵日隤圮，碑版亦摧缺。精爽犹神明，历载未磨灭。阴风或飞扬，古怪凭异物。尝闻父老言，往往荡舟出。当时珍玩器，尽数遭发掘。枯骸穴蝼蚁，尘沙任狼藉。至今吴城南，过者感叹息。世无贤方伯，伊谁命修殖。俯仰无百年，草木同朽卒。浩歌《高陵篇》，临风动悲泣。,4
Tang,羊士谔,和窦吏部雪中寓直,瑞花飘朔雪，灏气满南宫。迢遰层城掩，徘徊午夜中。金闺通籍恨，银烛直庐空。谁问乌台客，家山忆桂丛。,2
Ming,王象春,山居,云与同閒鹤并孤，嗒然隐几得今吾。敲来石火炊先熟，服久山泉体自癯。隔舍有僧同说梦，抄方无剂可医迂。晓窗岚翠浓于染，自看长松过雨图。,5
Qing,毛奇龄,行上江将次入湖出马当山下语船子,只觉云帆驶，宁愁江路长。乘风开鲁港，计日上浔阳。晓屿翻龙蛰，秋花艳马当。黄头天上转，辛苦棹船郎。,6
Yuan,李溥光,温泉,路傍蚬壳遍高原，沧海生桑复几年。妫汭旧名疑尚尔，汉唐遗垒故依然。断碑苔蚀有邻笔，尚酝香飘玉液泉。千古无从穷往事，螺山叠翠冷摩天。,4
Ming,王景,题画草木奇峰,苍虬飞上天，鳞鬣堕深麓。长风吹不起，散作千山绿。,5
Qing,王尔烈,观音阁（一本题作登观音阁）,履险如夷藉此心，从容身已到高岑。钵盂历历来丹灶，鹦鹉翩翩向竹林。碑字模糊苔作篆，琪花芬馥叶成阴。何时微志能粗了，手结茅亭抱膝吟。,6
Yuan,汪斌,观潮,胥魂鞭海蜃，怒气捲风埃。浪滚晴天雪，声轰午夜雷。吴儿争岸捷，商舶驾空来。江静三山暝，凭高首屡回。,4
Tang,李夔,使至汴州喜逢宋之问（一无使至二字）,阮籍蓬池上，孤韵竹林才。巨源从吏道，正拥使车来。相逢且交臂，相命且衔杯。醉后长歌毕，馀声绕吹台。,2
Yuan,王瓒,题赤壁图,我昔南游过赤壁，曾上矶头访遗迹。吴魏胜负了无闻，一歌渔歌楚天碧。黄冈迁客峨眉翁，道同北海人中龙。羁怀得酒逸兴发，扁舟夜汎空明中。江山如许谁宾主，醉挟飞仙梦中语。直将天地等浮沤，三国周郎曾比数。神游八极空画图，开卷彷佛瞻眉须。清风千古凛如在，悠悠目断江云孤。,4
Ming,史黄婉,还家作,忆昔辞家四十霜，尝携彤管侍昭阳。点班夙负君恩重，退老还沾圣泽长。弟妹相亲真乍识，庭帏何处更堪伤。宫妆白发归来女，紫袖空馀惹御香。,5
Yuan,束宗庚,登善住寺新成阁得江字,高阁新成俯大江，宏开雄丽控名邦。宿云不散连飞栋，红日初升射碧窗。目极蓬莱穷岛屿，神游阊阖见旌幢。群公此日频登眺，喜有清吟对怒泷。,4
Tang,不详,孙长史女与焦封赠荅诗① 其一 赠封,妾失鸳鸯伴，君方萍梗游。少年欢醉后，只恐苦相留。,2
NanBei,谢瞻,其五,跬行安步武，铩翮周数仞。岂不识高远，违方往有吝。岁寒霜雪严，过半路愈峻。量己畏友朋，勇退不敢进。行矣励令猷，写诚酬来讯。,1
Ming,王醇,山中废宅见古琴,废宅何遗此，终年掩暗尘。弦残空抱响，谷冷未逢人。余趣思纤指，全身总剩薪。转虞归俗士，沉没任山春。,5
Yuan,王艮,歌风台,淮南不轨天威及，清跸西还过沛中。乐作酒酣乡思激，云飞风起霸心雄。龙光已逐寒烟散，鸟篆空馀碧藓蒙。极目荒台增感慨，冥鸿矫矫入秋空。,4
WeiJin,王𬤮,梨树颂,嘉木时生，瑞我皇祚。修干外扬，隆枝内附。翌翌皇储，克光其敬。神启其和，人隆其盛。降自玄圃，合体连性。时惟令月，躬亲北林。乐在同人，如兰如金。木之期应，乃同其心。而心之生，启自神明。在心斯动，于言斯形。先民有则，称诗表情。惟永作歌，以休厥灵。,0
Ming,文彭,立春日同彭孔加过袁与之桃花别墅 其一,爱尔桃花坞，临溪新草堂。烟笼寒筱翠，风转野梅香。积雪留残白，垂杨试浅黄。山公行乐地，时许野人狂。,5
Ming,叶颙,复次本存见寄韵,写兴诗千首，论心酒一杯。初疑彭泽去，旋喜谪仙来。老叹青衫冷，愁惊白发催。从今便高卧，鼻息撼春雷。,5
Song,王安中,次韵李厚之秋日即事（时在试院）,当暑独披襟，谁同梁甫吟。山林劳客梦，帘幕断人音。庭籁迎秋静，宫云傍晚阴。赖传诗句好，偏慰未归心。,3
Yuan,汪梦斗,桃园①县过雀杼镇即事,草舍三家市，芦林半里城。滩乾去船涩，溪净露沙明。鸟迹不见过，蚌胎随处生。水心石人立，遥望似相迎。,4
Ming,于鉴之,其二,男儿生岂负头颅，久事雕虫愧壮夫。欲问偃妖诛楛矢，谁惊穆御誓桃弧。貉奴白帢频收系，蛾贼黄巾未伏辜。今日拥书三万卷，可堪持作解兵符。,5
Tang,贞元文士,题端正树①,昔日偏沾雨露荣，德皇西幸赐嘉名。马嵬此去无多地，合向杨妃冢上生。,2
Tang,伊用昌,留题阁皂观,花洞门前吠似雷，险声流断俗尘埃。雨喷山脚毒龙起，月照松梢孤鹤回。萝幕秋高添碧翠，画帘时捲到楼台。两坛诗客何年去，去后门关更不开。,2
Ming,王直,子弟新军屯德州候车驾,平原十里候鸾旌，绕郭新屯十万兵。惯着短衣来小市，常乘骄马过孤城。营前剑舞春风暖，帐下酣歌夜月明。自是太平无战斗，少年何处可横行。,5
Tang,王适,江上有怀,湛湛江水见底清，荷花莲子傍江生。采莲将欲寄同心，秋风落花空复情。棹歌数曲如有待，正见明月度东海。海上云尽月苍苍，万里分辉满洛阳。洛阳闺阁夜何央，蛾眉婵娟断人肠。寂寥金屏空自掩，青荧银烛不生光。应怜水宿洞庭子，今夕迢遥天一方。,2
Ming,王鸿儒,其五,一别良常岁月赊，茅君相念寄瑶华。五云阁吏无人换，犹是当年蔡少霞。,5
Ming,丁克仁,尼姑吟寄古阜郡伯,苦节一生内，难堪抱百忧。茶瓶烟欲绝，草幕汗如流。三业未能脱，六通何处修。愿言施大惠，普济驮经牛。,5
WeiJin,傅玄,苦相篇①,苦相身为女，卑陋难再陈。男儿当门户，堕地自生神。雄心志四海，万里望风尘。女育无欣爱，不为家所珍。长大逃深室，藏头羞见人。垂泪适他乡，忽如雨绝云。低头和颜色，素齿结朱唇。跪拜无复数，婢妾如严宾。情合同云汉，葵藿仰阳春。心乖甚水火，百恶集其身。玉颜随年变，丈夫多好新。昔为形与影，今为胡与秦。胡秦时相见，一绝逾参辰。,0
Qing,丁彦和,凤凰台上忆吹箫 晚霞,宿雨开晴，斜阳做暝，云衢乍敛青虹。看非烟非雾，一片茏葱。凤吹悠扬何处，馀音袅，如隔墙东。早飞尽，寒江孤鹜，野戌归鸿。无穷。诗情画意，恍天女绡衣，吹落随风。更琼觞堪酌，光汎杯侬。掩映丹崖绿水，纵好手，描绘难工。奈转眼，繁华梦醒，金碧都空。,6
Yuan,吕诚,暮春鹤亭谩兴,绿树轩窗鹫子过，清阴密覆小坡陀。笙调凤咮新簧涩，础润龟趺宿雨多。落絮游丝空散漫，野情幽思欲如何。日长倦倚乌皮几，閒染霜毫试衍波。,4
Song,王庭秀,同舍弟泛舟西湖登昼锦堂步至紫翠亭望懒堂景物怀故龙舒先生,城中十顷湖，云水相演漾。春风破冰谷，拍岸新流涨。平铺鸭头绿，澹沲葡萄酿。朱甍媚孤屿，梵宇丽相向。万瓦生清晖，千花联锦帐。晨曦照炯炯，芳气浮泱泱。日暮姿态妍，烟霞渺空旷。谁将水仙镜，聊借诗人仗。卧护五羊城，追怀老诗将。微吟示清野，鏖战得闲放。变化无端倪，虚无落名状。坐令湖上景，胜绝神宇王。当时经行地，藻丽随屦杖。斯人今则亡，物色亦摧丧。它年牛马走，曾拜丈人行。尘埃久漂泊，岁月成漫浪。问讯懒堂居，,3
Song,方回,其九,细酌浮菖酒，閒吟树蕙文。卖符羞米贼，采药按桐君。壬日近梅溽，午风生草薰。湖航三纪梦，荷盖石榴裙。,3
WeiJin,曹植,五游咏,九州不足步，愿得凌云翔。逍遥八纮外，游目历遐荒。披我丹霞衣，袭我素霓裳。华盖芬晻蔼，六龙仰天骧。曜灵未移景，倏忽造昊苍。阊阖启丹扉，双阙曜朱光。徘徊文昌殿，登陟太微堂。上帝休西棂，群后集东厢。带我琼瑶佩，漱我沆瀣浆。踟蹰玩灵芝，徙倚弄华芳。王子奉仙药，羡门进奇方。服食享遐纪，延寿保无疆。,0
Tang,僧灵澈,听莺歌,新莺傍檐晓更悲，孤音清泠啭素枝。口边血出语未尽，岂是怨恨人不知。不食枯桑葚，不衔苦李花。偶然弄枢机，婉转凌烟霞。众雏飞鸣何跼促，自觇游蜂啄枯木。玄猿何事朝夜啼，白鹭长在汀洲宿。黑雕黄鹤岂不高，金笼玉钩伤羽毛。三江七泽去不得，风烟日暮生波涛。飞去来，莫上高城头，莫下空园里。城头鸱鸟拾膻腥，空园燕雀争泥滓。愿当结舌含白云，五月六月一声不可闻。,2
NanBei,颜延之,其五 向常侍,向秀甘淡薄，深心托毫素。探道好渊玄，观书鄙章句。交吕既鸿轩，攀嵇亦凤举。流连河里游，恻怆山阳赋。,1
Yuan,吴云,枕江阁联,云连鹰岛白；水抱象山青。,4
WeiJin,左芬,德柔颂,邈邈德柔，越天之刚。神以知来，智以藏往。含纯溥生，允矣君子，展也大成。执德纯粹，岳峻川渟。履行高厉，荡乎其平。敦兴圣道，率正不倾。令闻不已，载路厥声。,0
Yuan,李道纯,其六 交合,造道元来本不难，工夫只在定中间。阴阳上下常升降，金水周流自返还。紫府青龙交白虎，玄宫地轴合天关。云收雨散神胎就，男子生儿不等闲。,4
Yuan,僧宗衍,次韵春日西湖怀古二首 其一,当时翠辇此经过，天马玲珑撼玉珂。宴罢湖山芳草合，归来风雨落花多。子规夜半啼宫树，翁仲春深带女萝。自古兴亡多有此，不须惆怅问如何。,4
Qing,毛序,其二,天意原难问，龙蛇厄运过。青衫仍落魄，白发意如何？讲诵生徒散，丛残著述多。黄垆感存殁，回首邈山河。,6
Qing,王顼龄,西窗,门冷无残客，官闲似散人。拟将诗送老，兼赖酒消春。雨润桃花嫩，风摇蕙草新。犹愁鸡肋绊，未得彩江莼。,6
Ming,丁应斗,挽金右相克成,连魁声彩赫当时，经济才从昔日期。废退宁嫌忠直道，登庸终荷圣明知。三台始协弥纶望，一鉴旋摧不憖悲。巷绝舂歌浑悼惜，定应千载重名垂。,5
WeiJin,司马彪,赠山涛诗,翩翩野青雀，受性孤且微。昔生三河侧，鼓翼帝王畿。,0
WeiJin,张载,招隐诗,出处虽殊途，居然有轻易。山林有悔恪，人间实多累。鹓雏翔穹冥，蒲且不能视。鹳鹭遵皋渚，数为矰所系。隐显虽在心，彼我共一地。不见巫山火，芝艾岂相离。去来捐时俗，超然辞世伪。得意在丘中，安事愚与智。,0
Qing,方鹤斋,癸亥元旦,七十经过又一年，年年春到绮窗前。久交独有当阶竹，去日真如下水船。著手条枚成老树，庞眉荆布供吟笺。慰情今岁屠苏饮，椒酒诒孙作卺筵。,6
Yuan,汪珍,次程子英金陵怀古韵,桃叶桃根乐府词，江南千里旧封畿。黄旗紫盖关兴废，东府西州有是非。故苑半随秋草没，征帆犹趁暮潮归。摇鞭夺得蛇矛断，梦破重营绕日晖。,4
Song,王去疾,菩萨蛮 虫枭矶,吴波深处波声急。栏干下瞰鱼龙宅。江北与江南。斜阳山外山。十洲三岛地。梦里身曾至。今日醉危亭。神仙邀我盟。,3
NanBei,刘义隆,登景阳楼诗,崇堂临万雉，层楼跨九成。瑶轩笼翠幌，组幕翳云屏。阶上晓露洁，林下夕风清。蔓藻嬛绿叶，芳兰媚紫茎。极望周天险，留察浃神京。交渠纷绮错，列植发华英。士女眩街里，轩冕曜都城。万轸杨金镳，千轴树兰旌。,1
Yuan,宋濂,和王内翰见怀韵二首 其一,帝德如天覆万邦，定期归棹到龙江。奇才不换金城百，宠命当簪白笔双。喜极欲持如意舞，醉来应使软舆扛。此情纵切何由遂，吟对西南月满窗。,4
Ming,文洪,其四,杨柳津亭北，幽轩瞰碧波。绿铺云叶足，红落雨花多。载鹤湖中放，看猿涧底过。有时携短策，松下听山歌。,5
WeiJin,傅咸,《论语》诗,守死善道，磨而不磷。直哉史鱼，可谓大臣。见危授命，能致其身。（一章）克己复礼，学优则仕。富贵在天，为仁由己。以道事君，死而后已。（二章）,0
Ming,王问,送顾九华之苍梧二首 其一,乘驿向滇水，迁官又郁林。两乡俱绝域，万里隔同心。簿领三刀贵，风烟百粤深。壮图应未已，愧我早投簪。,5
Yuan,李达衷,次会庆楼韵（见胜览）,古今多少帝王州，合复为离散复收。天意由来归有德，地灵安用剩包羞。兴轮寺近钟声殷，断石山高剑气浮。题柱相如非敢效，可云舒啸仲宣楼。,4
Qing,王树藩,挽张之洞联,天语惜公忠，北极手扶，三百六旬忧国计；民彝尊正学，西风吹泪，四十二载负师门。,6
Ming,尹觉,黄鹤楼眺望,一从黄鹤著楼名，极眺谁忘今古情。曾谓仙人过已远，吹残玉笛杳无声。汉阳草树半江水，鄂浦帆樯初晚成。惭倚曲阑星斗下，觉来诗梦助凄清。,5
Qing,王以铻,登第一山,层山窈窕削芙蓉，灵秀真于此地钟。急雨声飞晴涧水，洪涛响落碧岩松。鹿穿红叶林间去，人在斜阳洞口逢。竟日逍遥浑不倦，茅庵忽打暮天钟。,6
Yuan,叶頫,题董泰初长江伟观图,金焦两寺出中流，北固楼高江上头。画舫春风过采石，琼花明月照扬州。凤皇飞处青山近，龙马来时紫气浮。千古登临兴未已，有人吹笛起沙鸥。,4
WeiJin,甄皇后,塘上行,蒲生我池中，其叶何离离。傍能行仁义，莫若妾自知。众口铄黄金，使君生别离。念君去我时，独愁常苦悲。想见君颜色，感结伤心脾。念君常苦悲，夜夜不能寐。莫以豪贤故，弃捐素所爱。莫以鱼肉贱，弃捐葱与薤。莫以麻枲贱，弃捐菅与蒯。出亦复苦愁，入亦复苦愁。边地多悲风，树木何翛翛。从军致独乐，延年寿千秋。,0
Tang,太白山神,语①,三珠并一珠，驴马没人驱。岁月甲庚午，中兴戊己土。,2
Tang,朱湾,重阳日陪韦卿宴,何必龙山好，南亭赏不暌。清规陈侯事，雅兴谢公题。入座青峰近，当轩远树齐。仙家自有月，莫叹夕阳西。,2
Ming,王樵,望山,城郭春阴合，看山眼独醒。雪分遥巘色，云出数峰青。漫拟莲花界，堪称素锦屏。欲携双白鹤，一上望湖亭。,5
Ming,王韦,李少卿宅蔷薇,柔香弱蔓不胜寒，十二围屏锦绣攒。秦殿晓妆俱窈窕，习家春事未阑珊。怜将清奏愁中听，竞折高枝醉后看。好待诗成酬胜赏，东风休遣露华干。,5
Song,王溥,诗一首,挥毫文战偶搴旗，待诏金华亦偶为。白社遽当宗伯选，赤心旋遇圣人知。九霄得路荣虽极，三接承恩出每迟。职在台司多少暇，亲师不及舞雩时。,3
Ming,王济元,西梁大风,晓发秦淮棹，西风此再游。春惊沙岸柳，梦落野田鸥。采石风翻雨，梁山浪没舟。江神莫相戏，久矣任沈浮。,5
Yuan,耶律楚材,其三,寂寞河中府，遐荒僻一隅。葡萄垂马乳，杷榄灿牛酥。酿春无输课，耕田不纳租。西行万馀里，谁谓乃良图。,4
Song,王承衎,赠英公大师,文章篆籀久传芳，灰志禅门道愈光。丰镐有心营宝刹，潇湘无意卧云房。陶情早著诗千首，混俗何妨酒百觞。若许宗雷重结社，愿持香火学空王。,3
Tang,王棨,上巳日曲江锡宴群臣,池散暮春景，君垂晞露恩。妙音回舜乐，浓味降尧樽。诏出倾兰省，筵开对杏园。轻涟摇彩舰，芳草映华轩。禊事辉朝曲，欢声彻帝门。常陪观者列，低首望馀暄。,2
Ming,王绂,题璚阳子手卷,璚阳高隐处，山色五湖中。路与烟涛隔，船从浦溆通。剑横秋影碧，丹伏夜光红。安得谢人事，从游鹤背风。,5
Qing,王贞仪,如梦令 渔景,月下一溪烟淡。溪里渔叉夜响。知有小渔舟，叉得寒鱼初返。同伴。同伴。掉向白萍花港。,6
Yuan,丁继道,其二,归隐南山第一巅，樵仙跨鹤去多年。琅函秘诀云深锁，留待君来手自传。,4
NanBei,吴均,采莲曲,江风当夏清，桂楫逐流萦。初疑京兆剑，复似汉冠名。荷香带风远，莲影向根生。叶卷珠难溜，花舒红易倾。日暮凫舟满，归来度锦城。,1
Song,王巩,萧相楼,卢杞奸邪四海忧，相君邦国自同休。分符朝去云中阙，开府南来江上州。百尺楼高瞻故国，九华山色倚晴眸。定知直道传千古，杜牧文章在上头。,3
Tang,王建,送流人,见说长沙去，无亲亦共愁。阴云鬼门夜，寒雨瘴江秋。水国山魈引，蛮乡洞主留。渐看归处远，垂白住炎州。,2
Tang,朱景玄,双槠亭,连檐对双树，冬翠夏无尘。未肯惭桃李，成阴不待春。,2
Qing,丁立诚,60自寿联,一生多是命安排，四十五十无闻，六十年华今已到；万事明知自生灭，三千大千悟澈，八千书卷不重回。,6
Yuan,王丹桂,凤栖梧 劝游春子,嫩柳垂金花烂坼。随处园林，拂袂香风快。无限眼前闲景色。只应妆点春光煞。游骑骈骈驰雅态。不道繁华，暗换朱颜改。到底有情终不耐。殷勤说与寻芳客。,4
NanBei,曹景宗,光华殿侍宴赋竞病韵诗,去时儿女悲，归来笳鼓竞。借问行路人，何如霍去病。,1
Yuan,宋无,寄断江上人,长江泻百滩，句截断狂澜。片石青松下，孤风白日寒。空花随麈落，晓月对棋残。谁共清吟癖，岩扉敞夜阑。,4
Qing,王定柱,其四,碧草春浓色斩新，浮岚翠滴碧于春。山灵笑共行人语，着个茅亭更可人。,6
Song,王镃,秋深,风露损衣裾，秋深怀故庐。仆方谈夜梦，客至得家书。子黑石莲老，柿红霜叶疏。今年篱下菊，遥忆少人锄。,3
NanBei,鲍照,代东武吟,主人且勿喧，贱子歌一言。仆本寒乡士，出身蒙汉恩。始随张校尉，召募到河源。后逐李轻车，追虏穷塞垣。密途亘万里，宁岁犹七奔。肌力尽鞍甲，心思历凉温。将军既下世，部曲亦罕存。时事一朝异，孤绩谁复论。少壮辞家去，穷老还入门。腰镰刈葵藿，倚杖牧鸡豚。昔如鞲上鹰，今似槛中猿。徒结千载恨，空负百年怨。弃席思君幄，疲马恋君轩。愿垂晋主惠，不愧田子魂。,1
Ming,王彝,济川桥成美贰郡,贰郡下车忧病涉，彩虹依旧壮宣城。向来对面风波隔，今日驱车衽席行。秋水鱼龙惊卧影，中天星斗簇飞甍。他年四海皆康济，应许孤舟野渡横。,5
WeiJin,郭璞,其十六,放浪林泽外，被发师岩穴。髣髴若士姿，梦想游列𡙇。,0
Qing,毛茂清,齐天乐 络纬,碧梧芳信惊初到，秋声晚来无数。金井阑边，豆花篱落，做得凄凉几许。萧萧振羽。似一度高吟，一番低诉。乍断还连，依稀吹入小窗户。还疑春茧曳绪，引秋情暗起，宛转千缕。锦字萦愁，哀弦纺梦，独立空阶风露，不胜酸楚。共促织鸣悲，寒螀啼苦。絮尽新愁，夜凉谁共语。,6
Yuan,叶颙,小儿士廉赋碧桃胡蝶二诗呈改为赋唐律示之 其一,王母下瑶台，琼花溢路栽。似嫌红粉俗，长傍白云开。玉质风前舞，天香月下来。刘郎犹未识，蜂蝶莫惊猜。,4
Yuan,吴克恭,送龙翔俊用章住吴白马寺,白马吴中寺，袈裟建业船。黄花季秋月，锦树大江烟。洗钵胡僧饭，驮经汉帝年。何时虎丘石，共论永明禅。,4
Ming,史廷璇,送强进士信之赴京,午夜文星入紫微，天开贤路际昌期。酒摇红浪更酬劝，歌遏行云唱别离。画舫乘风春荡荡，锦衣绚日昼迟迟。江南冀北三千里，回首难禁别后思。,5
Tang,宋之问,扈从登封告成颂,复道开行殿，钩陈列禁兵。和风吹鼓角，佳气动旗旌。后骑回天苑，前山入御营。万方俱下拜，相与乐升平。,2
WeiJin,曹毗,霖雨诗,洪霖弥旬日，翳翳四区昏。紫电光牖飞，迅雷终天奔。,0
Tang,史翙,仁寿镜赋,主上恢大宝。阐鸿休。仁风扬而元德布。寿星辉而皇化流。故得仙灵启瑞。石镜涵秋。无往不形。鉴乃侔于止水。有鼎而应。道可以喻虚舟。懿夫化自天钧。质非镕造。亭午光射。灵朝曙早。来洞穴之九仙。对商山之四皓。炳昆岫之龙烛。倒风坛之竹扫。光能照乘。不遗罔象之珠。迹在幽岩。为启崆峒之道。动如秋水之澄。皎如寒雪之凝。驻清夜之圆月。挂长河之片冰。其形不由于拂拭。其势岂假于钩绳。君则无心。惟德之斯感。山非自尔。喜神之有凭。左猿吟。右虎啸。万籁相䀨。偫容必召。虽复晋有金饰之美。魏有银华之妙。何如庸魅而野鹿羞窥。爱舞而山鸡自照。昔之写形仁寿。见胆咸阳。倚玳瑁而称丽。挂珊瑚而益光。名传岁月。事著缣缃。咸播美于千古。孰归功于我皇。镜为之鉴。与明德之合符。石类于金。惟圣躬之初应。可以示后世之千叶。可以轨前王之万乘。记事之简。以光良史之书。颂美之词。更动诗人之兴。法天法地之谓仁。不骞不崩之谓寿。惟仁也故能昭泰。惟寿也故能长久。万人咸识。鄙石室之仙经。六体自然。轻汉园之卧柳。我大君犹抑而不纳。谦而不有。小人无益于补天。庶斯文之不朽。,2
Yuan,朱思本,伯生学士见和仆与李学士诗纸尾批云已与溉之约红梨花开当往访也卧病不知春事浅深清明后四日闻梨花盛开复用清明诗韵呈玄德真人伯生溉之二学士,红入梨花媚更明，黄莺飞下眼频倾。玉容带酒含春色，绛袂迎风感物情。幻化可能穷妙理，追欢聊复得浮生。开尊为报虞夫子，莫待缤纷雪满城。,4
Qing,王苹,深冬坐雨,一年行且尽，双足暂相尊。芋熟零星火，门关冷落村。寒随风势阔，泉赴雨声繁。知识都无益，茅堂谢屐痕。,6
Qing,王贞仪,菩萨蛮 惜花，次季容女士韵,嫣红姹紫开偏早。看来颜色同人好。花貌媚于人。春光正十分。雨风难作主。浮艳归尘土。洒泪怨残丛。无端减玉容。,6
Qing,卜舟,万寿寺木塔,巍然笔势蘸寒空，九级玲珑造化工。结顶朝元映日月，盘根错节傲霜风。声飘烟景微茫外，影射波光淡漠中。灵瑞毓钟张掖秀，能仁枵范永流东。,6
Song,丁谓,过武陵甘泉寺留题,翠影人疏度，波光瑟瑟凝。帝家金掌露，仙署玉壶冰。晓井侵星汲，宵厨向月澄。岂惟蠲肺渴，灌顶助三乘。,3
Yuan,李隼,其二,名山自昔伏龙冈，胜地今为卧鹿场。无复仙人飞羽驾，还闻学士结茆堂。晴岚蔽日云当户，阴瀑冷风雪满床。已喜閒居亲紫盖，不妨幽梦隔奎章。,4
Tang,上官仪,早春桂林殿应诏,步辇出披香，清歌临太液。晓树流莺满，春堤芳草积。风光翻露文，雪华上空碧。花蝶来未已，山光暧将夕。,2
Song,方信孺,凌丹亭,风驭来三峡，云章下九天。名山开窟宅，飞宇纳光躔。未见烟霞约，聊将岁月镌。神游谁复识，空诵白云篇。,3
Yuan,王中立,感事 其一,雪花如席朔云低，一曲琵琶泪满衣。山色似梅江似练，何时明月送将归。,4
Ming,方应选,其五 大慈泉,流沙一派自西方，半壑能将慧水藏。倒浸芙蓉青不断，错疑云影共天光。,5
Tang,田沈,明赋（以从入至平为韵）,夫何明之为用。将烛幽以鉴默。故日有朝灵。月有宵德。众星垂耀于穹昊。爝火与萤而不息。皆能怀独见之明。破重昏之匿。使晨临者可分于丹素。夜视者不谬于南北。盖所谓明明在上。以为人极者也。至于桂花未魄。虞泉敛暝。幽室何观。空堂静听。飞落木于轩砌。吟暮虫于行径。则有银烛初然。兰膏未罄。昭昭耀耀。亦何其盛。况乎秦宫晓鉴。淄川秋水。君子思正其庄容。粲兮用修其腻理。或拂金光之清景。爱瑶华之特起。或指波澜之碧池。玩澄泉而未已。然非大道之道。至白之光。且日月闻浮云之蔽。燎火有扑灭之常。水犹人挠。镜以尘障。岂夫穆穆天子。德昭晰以蕙馥。皇皇侯伯。义赫烈而椒芳。寸心所烛。万物无藏。既临表以识里。仍察阴而辨阳。然后礼乐设。文武张。明珠不混于江浦。美玉无韫于山冈。幽薮尽拔。蒙潜载扬。由是观之。则烛龙之遐昭。离娄之远望。魏乘之所炫。苏绩之攸伤。安得俦其大小与短长而已哉。,2
Yuan,林泉生,白鹤寺听琴楼,青山如横琴，双瀑为之弦。何人作此曲，一奏三千年。上有倚天拂云之乔松，下有伏波步月之苍鼋。松今未凋鼋未老，人间此曲何时了。我来十月溪水销，古木万壑风萧萧。飞流向我作宫徵，使我听之心寂寥。临轩再拜问此水，巢由去后谁知己。我今剩有两耳尘，不敢向此溪中洗。山僧煮茗樵父歌，吾亦无如此水何！,4
WeiJin,左延年,从军行,苦哉边地人，一岁三从军。三子到敦煌，二子诣陇西。五子远斗去，五妇皆怀身。,0
WeiJin,韦诞,其三,时襄羊以刘览，步华辇于永始。知稼穑之艰难，壮农夫之克敏。,0
Qing,元理,其三,柿树滩头争晒网，遗民台上重垂纶。准期滚滚桃花水，沙尾沙头日几巡。,6
WeiJin,孙楚,答弘农故吏民诗,昔我先侯，迈德垂化。康哉之咏，实由良佐。惟余忝辱，弗克负荷。每历贵邦，仰瞻泰华。追慕先轨，感想哀嗟。诜诜臣故，爰及群士。皓首老成，率彼邑里。阐崇高义，长幼以齿。,0
NanBei,丘迟,题琴朴①,边山此嘉树，摇影出云垂。清心有素体，直干无曲枝。凡耳非所别，君子特见知。不辞去根本，造膝仰光仪。,1
Qing,王际华,生日戏台联,十七夕彩满蟾宫，赓隔夜霓裳旧曲；廿五载班联鹓序，萃当年蓉镜群仙。,6
Ming,王淮,雪中怀故人,丘壑谁为伴，相携独有君。出门深雨雪，极目限江云。白发空年迈，青灯坐夜分。岁阑相忆梦，只在剡溪滨。,5
Song,勿翁,贺新郎 端午和前韵,庭外潇潇雨。对空山、再度端阳，悄无情绪。旧日文君今瘦损，寻旧曲、不成腔谱。更不周郎回顾。尚喜庭萱春未老，捧蒲觞、细细歌金缕。儿女醉，笑还语。醉馀更作婆娑舞。又谁知、灵均心事，菊英兰露。最苦当年哀郢意，因甚夫君未许。却枉使、蛾眉见妒。在再章台才十载，笑关河、失报应旁午。愁读到，楚辞句。,3
Ming,王绅,题延翠斋（陈耕乐上清道士）,十里烟萝翠作堆，道人家在石岩隈。门涵碧落轩窗净，席拥青冥图画开。山雨欲来松竹润，岭云初去鹤猿猜。谁能分我数椽地，一洗襟怀亦快哉。,5
Qing,王泰际,中秋夜坐,次第秋声变草虫，渐惊零露满芳丛。月于静夜看方好，人肯无眠便不同。何处山窗千座酒，自消蕉阁一床风。百年几度当头见，忍使良宵委梦中。,6
Ming,毛先舒,孔北海融述志,炎炎当路客，奕奕朱门开。雄鸡无三号，冠盖纷沓来。志士大所营，漂漂穷无依。结根在累世，安能灼馀辉。历观古俊民，功成道何微。子牙尚阴谋，管仲器小哉！人生履国步，周道自我夷。猛虎扼其项，何况狐与狸。此身勤君父，安得慕荑齐。曲士矜一节，度外宁所希。宁为白玉碎，不为长伏雌。,5
Song,方信孺,还珠洞,归舟多载小江春，重访东岩旧屐痕。插水峭崖犹有路，垂天怪石本无根。金华仙伯真知己，薏苡将军足断魂。安得北山公可作，倩渠移取向家园。,3
WeiJin,杨羲,其三 六月二十三日夜中候夫人作,登軿发东华，扇飙舞太玄。飞辔腾九万，八落亦已均。暂眄山水际，窈窕灵岳间。同风自齐气，道合理亦亲。龙芝永遐龄，内观摄天真。东岑可长净，何为物所缠。,0
NanBei,陆瑜,仙人揽六著篇,九仙会欢赏，六著且娱神。戏谷闻馀地，铭山忆旧秦。避敌情思巧，论兵势重新。问取南皮夕，还笑拂棋人。,1
Yuan,孔文卿,赚煞,下我在十恶死囚牢。再不坐九鼎莲花帐。则我这谋反事如何肯当。我死呵做个负屈衔冤忠孝鬼。见有侵境界小国偏邦。秦桧结勾起刀枪。陛下则怕你坐不久龙床。俺死呵落得个盖世界居民众众讲。岳飞子父每不合舍性命生并的南服北降。出气力西除东荡。云：杀了岳飞岳云张宪三人。唱：陛下你便似砍折条擎天驾海紫金梁下。,4
WeiJin,杨羲,其二,乘飙溯九天，息驾三秀岭。有待徘徊盼，无待故当净。沧浪奚足劳，孰若越玄井。,0
Yuan,沈梦麟,和邵山人过字韵二首 其一,吴松东去群鸿散，苕霅西来一舸过。池上屡陪山简醉，座中曾听薛华歌。中年乡国黄尘合，长夏江村绿树多。拟与贺公同结伴，黄冠野服晚婆娑。,4
Song,王惟正,霍岳庙,耸峻叠寒翠，森森庙木秋。崇功封应圣，褒德镇中州。辅宋来御署，兴唐占上游。义旗初有力，未足答神休。,3
Qing,方拱乾,路遇李澹生冯炳文,皂帽冲风沙，晴天疑晦霿。睹君行路色，触我来时痛。握手万端生，醒眼三年梦。相赠绕朝鞭，前途慎珍重。,6
Yuan,宋讷,其二,盛名久列广文中，人比先生节孝翁。种竹昔留亭上凤，采芹今对水边鸿。升堂化沛诸生雨，为国文兴一代风。他日铜台推教养，不知来者几人同。,4
Ming,王崇庆,暮春拨闷 其一,绣帘小阁迥添愁，绿遍长安芳杜洲。花发未应春易老，东风燕子度红楼。,5
Tang,毛炳,句,先生不在此，千载只空山。,2
Qing,孔祥淑,途中偶成,云霞出海最鲜明，其奈辞家万里程。别绪顿随流水转，离怀时与故山盟。重帏定省朝朝梦，两地怀思暮暮情。待到杏开春雨后，好随樯燕趁风行。,6
Yuan,李溥光,题三山万岁峰,一沼曾教役万民，一峰会使九州贫。江山假说方成就，真个江山已属人。,4
Song,芹庵,其六,庞眉相对讲英猷，尽说当年气食牛。六十重新开甲子，八千从此富春秋。,3
Song,王南运,与阳正父阳存子上风联句（诗见阳枋一）,无正文。,3
Yuan,无名氏,鹤梦,九皋寒冷寂无声，一觉仙游梦更清。风过松岩酣未醒，烟生茶灶倦还惊。青田月下家千里，赤壁舟中夜几更。香暖紫芝方睡足，莫教琴上玉弦鸣。,4
NanBei,北魏文成帝,黄金合盘铭,九州致贡，殊域来宾，乃作兹器，错用贝珍。锻以紫金，镂以白银。范围拟载，吐耀含真。纤文丽质，若化若神，皇王御之，百福维新。,1
NanBei,僧慧皎,高僧传赞 其一 传译赞,频婆掩唱，叠教攸陈。五乘竞转，八万弥纶。周星隐曜，汉梦通神。腾、兰、谶、什，殉道来臻，慈云徙荫，慧水传津，俾夫季末，方树洪因。,1
Tang,元德昭,句,满堂罗绮兼朱紫，四代儿孙奉老翁。,2
Qing,方绩,不省,不省流莺态，偏宜在柳枝。春风九十日，啼出万千丝。玉勒关山路，金闺豆蔻时。留颜有仙术，故用缓相思。,6
Ming,王知谦,贺教授六十初度,童颜鹤发一耆儒，文藻风流董仲舒。高志未尝图利禄，生涯还喜乐琴书。今朝花甲逢初度，昨夜祥星耿太虚。闻说世传仁者寿，遐龄当与古椿如。,5
Ming,尤侗,舟中连雨,漏天何日了，高卧尺篷孤。但听水呜咽，不知山有无。春心黏柳絮，客梦冷菰蒲。却羡溪边叟，纶竿入画图。,5
Yuan,汪广洋,寄孔博士,畴昔同趋召，鸡鸣候启扉。联章门下进，并马月中归。掖树啼乌早，风花委路微。相望隔千里，目断楚云飞。,4
Yuan,王仲文,么篇,依着我皓首苍颜老妳妳。使着你个黄卷青灯的小秀才。且离了看书斋。小叔叔送嫂嫂也非为分外。带云：但送过山坡望见庄宅。唱：教他独自去你便早回来下。,4
NanBei,王常侍,离夜诗,月没高楼晓，云起扶桑时。烛筵暧无色，行住闵相悲。当轩已凝念，况乃清江湄。怀人忽千里，谁缓鬓徂丝。,1
Tang,羊士谔,其二,桂华临洛浦，如挹李膺仙。兹夕披云望，还吟掷地篇。凤池分直夜，牛渚泛舟年。会是风流赏，惟君内史贤。,2
Tang,李颀,留别王卢二拾遗①,此别不可道，此心当报谁。春风灞水上，饮马桃花时。误作好文士，只令游宦迟。留书下朝客，我有故山期。,2
Ming,史褒善,游少林,偶因行部陟嵩岑，暂驻肩舆访少林。前代古碑苍藓合，上方精舍白云深。山腰雨过龙归洞，树杪风清鸟弄音。一宿顿忘尘俗虑，雅怀浑觉似禅心。,5
Yuan,林景熙,宝林寺鳗井,云根藏海眼，灵物此中蟠。吐沫晴岩雨，飞阴夏木寒。何年化龙去，半日待潮看。消长从谁问，微吟倚石阑。,4
Yuan,僧圆至,暑途树下偶成,火云腾焰土生烟，谁种清阴满水边。借与閒僧眠半日，免教劫烧坏禅天。,4
NanBei,褚渊,其二,至飨攸极，睿孝惇礼。具物咸絜，馨声合体。气昭扶幽，眇慕缠远。迎丝惊促，送佾留晚。圣衷践候，节改增怆。妙感崇深，英徽弥亮。,1
Tang,何瓒,书事,果决生涯向路中，西投知己话从容。云遮剑阁三千里，水隔瞿塘十二峰。阔步文翁坊里月，闲寻杜老宅边松。到头须卜林泉隐，自愧无能继卧龙。,2
Yuan,安轴,过桃源驿,小亭临大道，遥望是桃源。风雪满深巷，草莱埋坏垣。谁将此山驿，轻比古仙村。百岁兴亡里，居民半不存。,4
Qing,王元勋,赤沙湖,八月雁南翔，湖波接混茫。水中散村落，木末度帆樯。山远秋容淡，天低夕照黄。芳洲独延伫，宿莽引余香。,6
NanBei,周弘让,春夜醮五岳图文诗,夜静琼筵谧，月出杏坛明。香烟百和吐，灯色九微清。五岳移龙驾，十洲回凤笙。目想灵人格，心属羽衣轻。蕙肴荐神享，桂醑达遥诚。熙然聊自得，挹酒念浮生。,1
Yuan,干文传,自天平游灵岩次胡古愚韵,两峰阊门西，突兀俯众丘。昔年歌舞地，潺湲水空流。岿然白云祠，祀事久益修。尚书献纳后，聊复吴中游。东阳二佳士，并驱驷玉虬。相从泉石间，共赏花竹幽。振步极玄览，万象输吟眸。笑语落空谷，转觉吾生浮。登高固能赋，一洗千古愁。日暮微风发，山气凉如秋。老禅亦好事，款曲邀人留。清泉出岩窦，浊醪过墙头。吾曹亦何幸，去去同仙舟。,4
Qing,牛思凝,昭通道中,三年踏遍夜郎溪，又向滇南听晓鸡。秋水乍漂红叶冷，寒山自绕白云低。人逢旷野初开眼，马到平沙欲放蹄。万里飘蓬燕市客，故乡风景动凄迷。,6
Yuan,方凤,北山道中,起犯春霜一径寒，清游乘兴约吟鞍。眼中最恨友朋少，尘外频闻山水宽。溪落旧痕枯野埠，树浮空翠湿危栏。岩头几处悬冰白，已作群羊化石看。,4
NanBei,费昶,其二 秋夜凉风起,佳人在河内，征夫镇马邑。零露一朝团，中夜两垂泣。气爽床长冷，天寒针缕涩。红颜本暂时，君还讵相及。,1
Qing,王光明,挽曾纪泽联,两代裕裁成，幸严武相依，日托龙门循矩矱；四夷群慑服，痛承文顿谢，风生蝉嫣孰经纶。,6
Yuan,僧宗衍,楞伽寺,叠嶂来山尾，平湖对寺门。登危逾近郭，望迥更连村。客醉迷花畔，樵歌坐树根。不烦留煮茗，雨过井都浑。,4
Song,王之望,其四,作客他乡久，宜人此界稀。身閒长挟策，地僻惯披衣。妻有齑盐乐，儿因笋蕨肥。出门何所适，终日掩荆扉。,3
Ming,王廷相,晚步,返照窥林薄，循行侧径迷。孤村无客至，二月已莺啼。池秀含香萼，沙抽带雨荑。分明在人境，终日得幽栖。,5
Yuan,王结,忆江南 戏题梅图,江上路，春意到横枝。洛浦神仙临水立，巫山处子入宫时。皎皎澹丰姿。东阁兴，几度误佳期。万里卢龙今见画，玉容还似减些儿。无语慰相思。,4
Yuan,朱梦炎,失鹤,翩翩老鹤逐飘风，暗度秋云几万重。辽海归来空有梦，鹅山去后更无踪。思从赤壁舟中见，恐向华亭月下逢。丹顶霜毛成怅望，不知何处更巢松。,4
WeiJin,成粲,平乐市赋,惟市之由兴，自帝炎之所创。聚财货以利用，盖私事之莫尚。尔乃巷列千所，罗居百族。街衢相望，连栋接屋。则能目语额瞬，动《安页》塞鼻。谈智于尺寸之间，窥窬于分毫之利。,0
Song,文及翁,慈应塔铭,台山苍苍，佛国相乡。万八十丈，钟秀发祥。挺生晦岩，巍巍堂堂。禅宗教旨，律检精详。总归一乘，纯挈众芳。游戏三昧，舌吐广长。法嗣北峰，此一瓣香。洋洋觉海，我为津梁。及其示寂，破钵空囊。是幻是灭，非幻不忘。慈应之塔，玉立东冈。山君川后，拥护塔旁。经百千劫，古佛放光。,3
Ming,王鸿儒,送杨晋叔巡抚两广,持宪仍兼仗钺雄，人门地望更谁同。华资内外多扬历，奥识图书总贯通。国定危疑由学士，家传清白自弘农。倚恢前烈熙元化，南服安能久滞公。,5
Qing,王又曾,晓起池上看荷花,露叶自高下，风花犹两三。情应怨初旭，态或带微酣。晓镜羞回照，秋心澹欲含。波香看不足，买棹大江南。,6
Song,方山京,慈井,古井千年尚著名，只缘慈孝不胜情。碧烟自好浓霜白，何必溪流擅独清。,3
Ming,王应遴,来苏古渡,折苇堪航处，曾来大小苏。一时迁客话，千古问津图。元祐宁为党，眉山自有徒。只今凭吊者，诗与梦魂俱。,5
Ming,王恭,送刘逸人还山,天高寒日莫，念念独还山。绿树悬心远，孤云入望閒。水流侵石榻，落叶拥柴关。别后分遥想，诸峰杳霭间。,5
Tang,僧文偃,其十四,不露锋骨句，未语先分付。进步口喃喃，知君大罔措。,2
Yuan,鲁至道,挽宝哥参政,香魂俊骨坠深渊，无智无谋亦可怜。妖寇猖狂如有祟，生民凋瘵似无天。芳名苟得千年在，死节应当二日先。欲向西湖酹尊酒，凄风冷雨浪无边。,4
Qing,方楷,贺曾国荃寿联,伯氏吹埙，仲氏吹篪，其人美且仁，惠此中国；南山有台，北山有莱，俾尔寿而炽，保彼东方。,6
Qing,王存善,挽文廷式联,追思往事，感不绝于予心，同学少年，北邙过半，曹子桓有言：既痛逝者，行自念也；历溯生平，士固憎兹多口，文章千古，东海流传，韩昌黎所谓：动而得谤，名亦随之。,6
WeiJin,傅玄,昔思君,昔君与我兮形影潜结，今君与我兮云飞雨绝。昔君与我兮音响相和，今君与我兮落叶去柯。昔君与我兮金石无亏，今君与我兮星灭光离。,0
Ming,丘刘,追怀亡兄金吾延伯歌姬散尽有感集句 其一,残花怅望近人开，南国佳人去不回。回首可怜歌舞地，年年春色为谁来。,5
Tang,宇文鼎,惠泉,璞玉耀荆山，山根窦玉泉。有声清出籁，凝色碧于天。晓静微涵日，春晴浅浸烟。岩花红影密，啼鸟下沙壖。,2
Ming,丁一中,赋得征马嘶送客向朔方,驰马向榆州，萧萧鸣未休。朔风千里道，落日万山秋。影乱骄行色，声长带别愁。丈夫思报主，日夜陇西头。,5
NanBei,谢朓,同沈右率诸公赋鼓吹曲名二首（右率诸公诗各见本集。） 其一 芳树,早玩华池阴，复影沧洲枻。椅柅芳若斯，葳蕤纷可结。霜下桂枝销，怨与飞蓬折。不厕玉盘滋，谁怜终委绝。,1
Song,《靖康小雅》作者,河北都转运使王公（悫）,建炎绍统，锐于中兴。乃得贤辅，食檗饮水。责君尧舜，良哉股肱。苟用其言，不难丕承。时相巨蠹，忌嫉才能。群邪翼之，如彼鹯鹰。公奋不顾，忠勇日增。瞻之维何，垂天之鹏。琐琐潜善，陋比蛙蝇。贤死奸寿，何戒何惩。,3
Tang,不详,二斑与宁茵赋诗① 其一 宁茵赋,晓读云水静，夜吟山月高。焉能履虎尾，岂用学牛刀。,2
Ming,王世贞,其二,密雨椒途净，伤云鹥辂兴。深宫六衣捲，导扇五华层。仙驭何其杳，神君不可凭。还应从此日，起观望昭陵。,5
Ming,方拱乾,路遇李澹生冯炳文,皂帽冲风沙，晴天疑晦霿。睹君行路色，触我来时痛。握手万端生，醒眼三年梦。相赠绕朝鞭，前途慎珍重。,5
Yuan,杜本,寄杨仲弘,老来自爱黄叔度，少日真期鲁仲连。高卧独无田二顷，曳裾谁有客三千。苍波渺渺浮鸥鹭，白日翩翩换岁年。却忆江东杨少尹，剧谈终夜不成眠。,4
NanBei,范泰,赠袁湛谢混诗,亦有后出隽，离群颇骞翥。,1
Ming,王明汲,其二,池塘梅雨涨微澜，鱼鸟亲人竟日閒。翠竹凉阴蝉语咽，画梁新垒燕雏还。凭阑独醒薰风里，拄笏长吟夕照间。案畔有琴庭有鹤，谁云贫宦在深山。,5
Tang,李世民,其八,欢乐难再逢，芳辰良可惜。玉酒泛云罍，兰殽陈绮席。千钟合尧禹，百兽谐金石。得志重寸阴，忘怀轻尺璧。,2
NanBei,萧绎,藩难未静述怀诗,玉节威云梦，金钲韵渚宫。霜戈临堑白，日羽映流红。单醪结猛将，芳饵引群雄。箭拥淇园竹，剑聚若溪铜。亟睹周王骏，多逢鲍氏骢。谋出河南贾，威寄陇西冯。溪云连阵合，却月半山空。楼前飘密柳，井上落疏桐。差营逢霔雨，立垒挂长虹。,1
Qing,丁惠康,其四,解愠天下理，鸣堂单父治。吹万变时雍，宫声满天地。音起本人心，铿锵寓精意。以此默有怀，夜寐承所示。大音本希声，古调宁复冀。如何操缦者，飞扬轻自恣。靖节实超然，识趣标孤寄。索居寡学道，高隐事求志。傥可毕忧虞，在御从此始。,6
Ming,毛奇龄,钧州署中夜饮题史使君惜阴亭壁四首 其一,春夜开官阁，华灯散酒杯。天高星汉合，地胜凤凰来。小槛凌桥耸，繁花照水开。中宵幽思洽，疑上古钧台。,5
Song,王观,九日石庄阻雨,佳节不易至，故园胡未归。对雨坐长叹，中心如有违。登高望川陆，重阴蔽云霏。晚禾易生耳，豆落将为萁。农功既莫惜，孰云佳菊开。掇英泛美酒，已负邻翁期。,3
Qing,王昶,其二,雁塞风沙远，龙荒岁序迁。生涯仍北地，涕泪忆南天。雪鬓他乡改，萍踪客路悬。武林烟水窟，回首一凄然。,6
Tang,宋之问,陆浑山庄,归来物外情，负杖阅岩耕。源水看花入，幽林采药行。野人相问姓，山鸟自呼名。去去独吾乐，无然愧此生。,2
WeiJin,应玚,斗鸡诗,戚戚怀不乐，无以释劳勤。兄弟游戏场，命驾迎众宾。二部分曹伍，群鸡焕以陈。双距解长绁，飞踊超敌伦。芥羽张金距，连战何缤纷。从朝至日夕，胜负尚未分。专场驱众敌，刚捷逸等群。四坐同休赞，宾主怀悦欣。博弈非不乐，此戏世所珍。,0
WeiJin,庾阐,二妃像赞,二妃玄达，含灵体妙。协德坤元，配虞齐耀。明两既丽，重光作照。有邈其徽，神风遐劭。,0
Yuan,元好问,少室南原,地僻人烟断，山深鸟语哗。清溪鸣石齿，暖日长藤芽。绿映高低树，红迷远近花。林间见鸡犬，直拟是仙家。,4
Ming,尹铉,偶吟,空庭寒叶响，虚室一灯微。野潦消呈岸，江风吟透衣。涧泉鸣石窦，砧火耿郊扉。襟韵清如水，尘机到念稀。,5
NanBei,戴皓,度关山,昔听陇头吟。平居已流涕。今上关山望。长安树如荠。千里非乡邑。四海皆兄弟。军中大体自相褒。其间得意各分曹。博陵轻侠皆无位。幽州重气本多豪。马衔苜蓿叶。剑莹鸊鹈膏。初征心未习。复值雁飞入。山头看月近。草上知风急。笛喝曲难成。笳繁响还涩。武帝初承平。东伐复西征。蓟门海作堑。榆塞冰为城。催令四校出。倚望三边平。箭服朝来动。刀环临阵鸣。将军一百战。都护五千兵。且决雄雌前利。谁道功名身后事。丈夫意气本自然。来时辞第已闻天。但令此身与命在。不持烽火照甘泉。,1
Tang,僧契此,其五,人能弘道道分明，无量清高称道情。携锡若登故国路，莫愁诸处不闻声。,2
Qing,王铎,沙河镇,公田沙土积，喜遇旧山春。人屋胡尘断，寝园石兽新。桃开潭外火，磬落宦中身。未定玉泉趣，鸥心疏与亲。,6
Ming,叶太叔,太平寺,四野白云屯，江声直到门。地灵三佛出，寺小一僧尊。乞食村非远，参禅境不喧。平生苦尘网，愿此度朝昏。,5
Qing,王又曾,团扇,规取机中素，同心最得名。团圞宁有恨，怀袖几多情。君意秋风冷，妾身秋月明。愁来浑自障，半面也羞呈。,6
Song,王铚,其二,都门两河路，谁送李膺归。人望终调鼎，亲慈早断机。漫虚昆阆集，不尽羽翰飞。酒圣君家事，霜清怯减衣。,3
NanBei,释宝月,估客乐（二曲） 其一,郎作十里行，侬作九里送。拔侬头上钗，与郎资路用。,1
Tang,王霞卿,荅郑殷彝,君是烟霄折桂身，圣朝方切用儒珍。正堪西上文场战，空向途中泥妇人。,2
Yuan,李好古,赚煞,你岂不知意儿和。直恁欠心儿懂。我非罗刹女休惊莫恐。多管是前世因缘今得宠。到中秋好事相逢。且从容。劈开这万里溟濛。俺那𥚃静悄悄绝无尘世冗张生云：有如此富贵。小生愿往。正旦唱：。一周围红遮翠拥。尽都是金扉银栋。不弱似九天碧落蕊珠宫同侍女下。,4
Yuan,李谷,九日。诸公见过小酌,病里故人至，客中佳节来。暂披蒲叶席，共举菊花杯。归意岂堪说，笑颜聊与开。相逢不痛饮，节物苦相催。,4
Tang,李端,山下泉,碧水映丹霞，溅溅度浅沙。暗通山下草，流出洞中花。净色和云落，喧声绕石斜。明朝更寻去，应到阮郎家。,2
Tang,叶法善,其二,适向人间世，时复济苍生。度人初行满，辅国亦功成。但念清微乐，谁忻下界荣。门人好住此，翛然云上征。,2
Song,尹焕,唐多令 苕溪有牧之之感,苹末转清商。溪声供夕凉。缓传杯、催唤红妆。慢绾乌云新浴罢，裙拂地、水沈香。歌短旧情长。重来惊鬓霜。怅绿阴、青子成双。说著前欢佯不睬，扬莲子、打鸳鸯。,3
Yuan,尹志平,一剪梅 述怀赠程老先生,学道无成天不悭。虚名滥占，实得应难。从今志气更重加，东望都休，不下西山。深谢知交忻崞间。四时不阙，助我衣餐。有时庆会上朝元，功行双全。日赴千坛。,4
Yuan,安熙,其四 寓馆秋日即事,多病筋骸久痹顽，柴荆终昼掩重关。诗书讵可资耕钓，杖屦元非绝往还。莫遣浮云蔽白日，尽教秋色对南山。平生愿学程夫子，惭愧春风满座间。,4
WeiJin,石崇,还京诗,迅风翼华盖，飘遥若鸿飞。,0
Ming,叶太叔,夜过山阴,夜发山阴棹，翻思旧日经。雁空闻镜水，雨自湿兰亭。孤烛帆前闇，千峰梦里青。客怀牢落甚，黰鬓欲星星。,5
Yuan,艾性夫,次韵秋心,短发白已尽，寒花黄到今。秋清山见骨，年老树留心。独鹤离骚怨，虚泉大雅音。冥鸿不知处，引睇暮云深。,4
Song,王仲素,归去词,种松雨濯发，折笋春堕指。长啸归去来，沧江一天水。,3
Ming,叶高,其二 灵洲渔唱,茫茫弱海隔瀛洲，谁去移来锦水头。莫问楚军号薄暮，且听渔父唱高秋。云山乱点烟蓑里，鸥鸟惊依露苇流。携得沧浪孺子到，仍赓几调壮吾游。,5
WeiJin,司马彪,诗,百草应节生，含气有深浅。秋蓬独何辜，飘遥随风转。长飙一飞薄，吹我之四远。搔首望故株，邈然无由返。,0
Yuan,叶衡,上京杂咏 其一,水精宫殿柳深迷，朝罢千官散马蹄。只有词臣留近侍，经筵长到日轮西。,4
Ming,王玉峰,虞美人,小生上：红轮闪映旌旗晓。虎帐寒差少。除残早巳慰云雷。旋听凯歌声起碧天低。,5
Song,王诜,其二,偷闲结个艾虎儿，要插在、秋蝉鬓畔。,3
Song,王石室,梅,静参香影句，独向野桥行。数点水边白，十分天下清。嫩条尤劲直，老树更晶明。冰雪穷冬里，春风赖尔生。,3
Qing,文点,题曹叔则照,古井心情不起澜，画图犹著晋衣冠。形容莫诮吟诗瘦，曾见铜仙泣露盘。,6
NanBei,周弘正,咏班竹掩团扇诗,齐纨将楚竹，从来本相远。将申湘女悲，宜并班姬怨。,1
Qing,王又旦,泊江口树下寄周澹园,长川望不极，渡口问吴艭。白鹤起高树，青山阴半江。秋花垂屋角，水荇落船窗。为报南康好，殷勤鲤一双。,6
NanBei,萧子良,行宅诗,访宇北山阿，卜居西野外。幼赏悦禽鱼，早性羡蓬艾。,1
Yuan,于演,题金鳌山,金鳌之山金碧浮，重玄宝坊居上头。钟声夜度海门月，树色远揽丰山秋。龙伯国人真妙手，掣此巨灵镇江口。丹丘逸士来跨之，石洼为尊江当酒。黄须天子七宝鞭，黄头渔郎棹江船。百年尘迹果何在，芒砀云去山苍然。历试诸难固天造，中兴开国何草草！腹心有疾日月昏，英雄无声天地老。两宫不归汴水流，此地空传帝子游。惜无健笔驱风雨，一洗江山万古愁。,4
Ming,王绅,其二,丛林清誉重，湖海惯遨游。翠竹存吾道，黄花映毳裘。谈玄风穴辈，达理大颠流。欲效留衣别，容予入社不。,5
Song,净圆,望江南 其一 娑婆苦六首,娑婆苦，长劫受轮回。不断苦因离火宅，祗随业报入胞胎。辜负这灵台。朝又暮，寒暑急相催。一个幻身能几日，百端机巧衮尘埃。何得出头来。,3
Tang,夷陵女郎,空馆夜歌① 其一,明月清风，良宵会同。星河易翻，欢娱不终。绿樽翠杓，为君斟酌。今夕不饮，何时欢乐。,2
Ming,僧文湛,渔家竹枝词,阿侬家住太湖边，出没烟波二十年。不愿郎身做官去，愿郎撒网妾摇船。,5
Song,待考,题鼓联,净慈灵隐三天竺；不及阎妃两片皮。,3
Qing,王士禛,秋暮与家兄礼吉叔子小饮有怀,萧瑟秋为气，凋蘦始欲愁。酒人方落魄，名士半离忧。桂树犹招隐，云旗未远游。吾曹如野鹤，偃蹇待浮丘。,6
Ming,文徵明,次韵陈以可观莳秧,妻孥空舍出，秧稻及时明。匝岸清歌动，分畦翠浪生。田家自村乐，岁事卜蛙声。惭愧城中客，长腰饭玉粳。,5
Song,包扬,象山先生赞,辞蔓蚀真，会当一正。刬百家伪，药千古病。发人本心，全人性命。一洗佛老，的传孔孟。,3
WeiJin,孙楚,季子赞,季子聪哲，思心精微。玄览幽寤，触类应机。,0
NanBei,颜延之,从军行,苦哉远征人，毕力干时艰。秦初略扬越，汉世争阴山。地广旁无界，岩阿上亏天。峤雾下高鸟，冰沙固流川。秋飙冬未至，春液夏不涓。闽烽指荆吴，胡埃属幽燕。横海咸飞骊，绝漠皆控弦。驰檄发章表，军书交塞边。接镝赴阵首，卷甲起行前。羽驿驰无绝，旌旗昼夜悬。卧伺金柝响，起候亭燧燃。逖矣远征人，惜哉私自怜。,1
Tang,李华,春行寄兴,宜阳城下草萋萋，涧水东流复向西。芳树无人花自落，春山一路鸟空啼。,2
Ming,方郑作,逢徐少卿,八年方把袂，万里只含情。已自忘颜面，犹能记姓名。深杯照落日，寒叶动秋声。独愧飞蓬影，飘飘过此生。,5
Song,尹焞,避贼至商山绝句,西来几被雪霜埋，鸿雁嗷嗷莫强猜。今朝始踏商山路，高视浮云任去来。,3
Tang,王諲,明堂赋,大唐混合寰宇。开张时雍。体黄中之一德。居紫微之九重。既而成化再造。天下有道。得䌽凤之灵图。据飞龙之大宝。美其历数会昌。累叶重光。真宰无为。盛先天之景业。圣人有作。立配帝之明堂。写神规之大造。嶷崇基之正阳。燐燐烂烂。荧荧煌煌。徒观其藻画周设。彫刻具美。绮寮豁达以生风。重檐周流以藏晷。嵚崟崎嶬。状昆岳含雾而插天衢。隆崇峍屼。若蓬莱驾鳌而涌海水。屹乎氤氲。孤标紫氛。璇题皓饰。金铺洞文。拱星辰以端居。傍眺白日。冯轩槛以直视。俯见青云。尔乃环曲析。构重屋。莲衔绮井。艳窋叱以垂珠。阶接彤庭。影连延而造玉。若夫灵姿众出。诡变丛生。画栱攒施。龙桷参差以星布。阴室昼朗。粉垣皎曜以月明。及夫四海波晏。一人有庆。寒风初尽。阳月既正。蛮夷飒沓以来王。文物葳蕤以交映。信所谓不宰而合通。居中而作圣。,2
Tang,岑羲,饯唐州高使君,苍茫南塞地，明媚上春时。目极伤千里，怀君不自持。征车别岐路，斜日下崦嵫。一叹轺轩阻，悠悠即所思。,2
Yuan,王圭,句,福兼鸿范五，瑞集凤雏三。兴寄冥鸿外，诗成立马间。,4
Qing,毛英锷,挽郭嵩焘联,为学本朱程，曾文正称是斯世之清品；养气根道义，信国公所谓于人曰浩然。,6
NanBei,王筠,寓直中庶坊赠萧洗马诗,龙楼实九重，薄寒殊复早。玉阶泫清露，铜池结秋潦。霜被守宫槐，风惊护门草。之子擅文华，纵横富辞藻。舒锦惭光丽，握珠谢奇宝。愧予非工文，何用披怀抱。,1
Yuan,伯颜,挽余廷心,义重身先死，城存力已穷。百年深雨露，一士独英雄。甲第声华旧，文章节概中。只今千种恨，遗庙夕阳红。,4
WeiJin,左思,其三,吾希段干木，偃息藩魏君。吾慕鲁仲连，谈笑却秦军。当世贵不羁，遭难能解纷。功成耻受赏，高节卓不群。临组不肯绁，对圭宁肯分。连玺曜前庭，比之犹浮云。,0
Tang,粲和尚,赞马氏子,丰姿窈窕鬓欲斜，赚煞郎君念法华。一把骨头挑去后，不知明月落谁家。,2
Song,方逢振,其二,抱琴来会锦沙溪，音响能清一世埃。不学晋人反招隐，颇知陶令欲归来。羡君雪里骑驴兴，哀我年前戏马台。留取老翁看云月，乾坤撑拓赖奇才。,3
Tang,僧栖蟾,读齐己上人集（一作尚颜诗）,诗为儒者禅，此格的惟仙。古雅如周颂，清和甚舜弦。冰生听瀑句，香发早梅篇。想得吟成夜，文星照楚天。,2
Qing,王时翔,十六字令,行。红叶阶前响屧声。无人见，凉月照残更。,6
Yuan,尹志平,一剪梅,新得前高自发扬。峰峦峭拔，松桧成行。道人归计出红尘，碧洞高眠，无事牵肠。白发垂垂两鬓霜。青松影里，描邈难妆。往来游戏日当斜，行也清凉。坐也清凉。,4
Yuan,朱希晦,秋日咏怀 其一,老作衡门士，长思栗里翁。鬓添今日白，颜减向时红。满地蒺藜雨，一天鸿雁风。伤心看江水，日夜只流东。,4
Qing,尤侗,汪涵夫使君招同张公选范赤生泛舟秦淮感旧有作,一篙春水绿平桥，兰艇相将逐暮潮。河畔柳枝新系马，渡头桃叶旧吹箫。六朝金粉愁烟没，二月莺花苦雨消。凭仗酒樽能壮客，未容问答老渔樵。,6
Yuan,沈元启,题钱舜举桃源隐居图,青山何处桃花村，白云如龙绕山根。眼中茅屋参差起，若此境趣皆桃源。桃源只在人间世，流水无情远朝市。重山遮不断春风，万树桃花杂云气。溪上高轩绝潇洒，人物衣冠犹大雅。水行有船陆有马，吾将往问种桃者。,4
Song,鲖阳居士,满庭芳 寿幕官十月廿四,良月霜晴，小春寒浅，瑞蓂九叶朝飞。岭梅香度，初发向南枝。此际高门袭庆，真贤降、金璧争辉。传瀛海，向歆父子，相望姓名垂。广寒，仙籍在，笔驱造化，文照虹霓。暂徘徊莲幕，名誉英驰。行簉夔龙步武，蓬山静，玉宇春熙。当清夜，神交太乙，相对照青藜。,3
Ming,尹台,时数日不雨宴亭中乃忽交澍喜甚有作,出郭时云合，登山好雨来。旱愁开仆御，春色起楼台。唤叶啼鸠聚，冲花舞燕回。群公鞠疚日，此地畅樽罍。,5
Ming,王思任,仰天坪,仙人闻说好楼居，此地梯天尺几余。小看人间波浪里，不知是水是游鱼。冷到心灰始沉闲，当眉一下莫生悭。凡胎热软多淫地，始信修行要雪山。,5
Qing,王铨,挽张之洞联,枢府为国家重寄，圣眷方隆，公忍弃莽莽前途，遽归上界；经术推昭代宗工，斯文未丧，我一哭滔滔天下，谁是人师。,6
Tang,王希明,其五 东方七宿,心，三星中央色最深。下有种卒共十二，三三相聚心下是。,2
NanBei,谢晦,彭城会诗,先荡临淄秽，却清河洛尘。华阳有逸骥，桃林无伏轮。,1
Yuan,僧大䜣,其二,青衿巷南北，鸡犬识比邻。骤面初疑梦，论交晚觉亲。文章元有命，耕钓岂无人。老矣非吾愿，沧洲合问津。,4
NanBei,王褒,其二,结交非俗士，仙侣自招携。少华隐日月，太乙寻虹霓。众林积为籁，围竹茂成埤。幽谷曙无景，荒途昼欲迷。滴沥寒泉溜，叫啸秋猿啼。白云帝乡起，神禽丹穴栖。箭筱时通径，桃李复成蹊。今身得其所，群物可令齐。,1
Qing,方式济,采萱,晓起望术阡，萱花盈古道。采萱欲忘忧，佩之转纷扰。岂有壮士怀，听命寸茎草！勿谓百年短，计日不为少。忧更多于日，忽忽忧中老。蕙茝化为茅，勿叹秋风早。,6
Qing,王太岳,奉送杭堇浦前辈,脱我旧金貂，去换湖边酒。感念生平恩，挥涕纷随手。翰林故散地，廪赐坐糜久。畎畎一投身，报恩空在口。臣心百年中，臣事千载后。文章傥经国，终然永高厚。,6
Qing,王琛,生查子 垂柳，呈外,春丝难自持，殷勤动檐马。檐马未停声，郎马嘶花下。归鞭笑语迎，共入荼蘼架。嗔柳太无情，薄幸教伊打。,6
Song,方万里,其二,窣堵崔嵬置曲栏，不知身在碧云端。墨题便是慈恩约，只尺联镳上广寒。,3
Qing,王式丹,次《晚凉》韵,过雨初销暑，当风已觉秋。晚开花朵淡，夜语草虫幽。露气依青汉，商声感白头。横塘万杨柳，记得早春不。,6
Yuan,雅琥,送苏伯修御史之南台,天上词臣夐莫双，乘骢此日莅南邦。梅花路近宜逢雪，桃叶波平好渡江。千里苍生瞻绣斧，十州使者避旌幢。同袍知己如相问，已许閒身老北窗。,4
Qing,王龙光,其四 炎蒸,挥汗成浆三伏期，阴房偏受热风吹。如炉长日从销铄，一片冰心觉自宜。,6
Ming,王士昌,江天阁,出郭招邀散客愁，东山得共谢公游。窗间五岭排云峙，杯底双江抱月流。地隔龙沙围作障，天空蜃气结为楼。乘閒每挟飞仙侣，清浅何须问十洲。,5
Tang,李蒙,上林白鹿赋（以君德至天珍物充囿为韵）,仰彼元化。稽乎典坟。验休徵于列辟。知至理之有君。远方图物。不宝旅獒之贡。灵契潜感。岂惟鸣凤之闻。降百祥之昭晰。和四气之氤氲。粤有奇兽。言彰圣德。贲然来思。载白其色。才麌麌以呈贶。不呦呦于野食。谢仙家之腾骑。归御苑而栖息。于是上囿幽閒。禁林清秘。炯如玉立。皎若霜萃。场町疃于池沙。影光芒于山翠。皇心愉兮德所感。众目骇兮荣其至。画辐为饰。能随太守之车。缘缋称珍。可荐王侯之位。且夫劲角昭勇。缟色呈鲜。应皇家之盛德。当圣运之承天。足使殷帝之狼。耻擅衔钩之瑞。吴门之马。惭当曳练之妍。其来也。则天祚明德。神推有仁。故以奇质表瑞。非为育珍。其扰也。则一人有道。四海无拂。故知以惠性含和。宁将玩物。宜其祯祥远畅。圣范光充。保康功于勿伐。弥大命于无穷。赋曰。元化凝兮神功就。瑞兽格兮充君囿。质皓耀以霜洁。角淋漓而玉秀。耻射兔于东游。笑获麟于西狩。惟皇灵之介福。固永命而何究。,2
Song,于巽,参陪使骑祗谒真祠偶成小诗拜呈知府屯田,千骑骖驔出禁城，真祠款谒罄虔诚。裤襦载路歌仁政，箫鼓喧天乐太平。残雪未消山下路，和风先飏马前旌。为民祈祷多灵应，来岁丰穰定有成。,3
Qing,王又曾,其二,好蜡谢公屐，还过天姥家。苔皴丹篆字，雨裛碧桃花。隐客寻支遁，清诗遍永嘉。石桥五年梦，将去到昙华。,6
Yuan,余阙,吕公亭,鄂渚江汉会，兹亭宅其幽。我来窥石镜，兼得眺芳洲。远岫云中没，春江雨外流。何如乘白鹤，吹笛过南楼。,4
Yuan,王恽,仲和张君孝友纯至来求诗因赋此以赠 其一,落拓沧江客，康宁白发亲。宦游非不达，纯孝与为邻。养志曾参事，遗羹考叔仁。汴都三万户，和气一家春。,4
Qing,仇亮,其六,南冠孤客任浮沉，九死何曾有悔心。独恨魔王能作怪，忍看壮士早成擒。当途豺虎塞天地，片刻波澜变古今。谁与招魂归故里，茫茫湘水俯千寻。,6
Yuan,李孝光,送客,出门严鼓后，送客入舟时。已自伤羁旅，令人畏别离。江蟠全楚地，山掩小姑祠。岁晏多风雪，题诗寄所思。,4
Ming,木青,移石草亭,万松深窈处，独搆此茅庐。斸地移新竹，通泉溜小渠。琴书常作侣，木石与为居。笑杀求名者，磻溪一老渔。,5
Qing,王采薇,寄薇隐次韵,春牖对芳林，朝阳上绮衾。户低交叶暗，径小受花深。金错循离恨，瑶珰镇别心。欲谙芳草路，因梦寄新唫。,6
Qing,方祖荫,西州恸 其一,西州铭一恸，乃兄哭舅词。谁知哭舅处，翻见哭兄时。宦海恶风波，况复遭乱离。功名殉五斗，身世弃涂泥。高岗步猛虎，洪波拔蛟螭。由来瘴疠地，险恶盗所资。当时覆大军，登城捲黄旗。人鬼号失声，呼天天罔知。谁当临难日，为收绝命词。,6
Ming,王钝,安化山行二首 其一,万山高处雨声寒，倦客天涯兴已阑。地隔湖湘书故远，云连巴蜀道应难。曾悲夜月青衫湿，又怯秋风白苧单。松菊成荒归未得，病躯深悔误儒冠。,5
Song,丁高林,怀胡怡斋府教,未得多时别，无时不念君。池深春草雨，天远暮山云。去雁情千里，残蝉思十分。不知明月夜，曾复望乡枌。,3
Yuan,朱晞颜,贺先上人奉母归乡,早岁孤迎养，庭闱草自春。那知清野久，却喜白头新。楚水寒摇锡，蛮花净熨巾。怜君辛苦意，羞杀倚门人。,4
NanBei,卞彬,自为童谣,可怜可念尸著服。孝子不在日代哭。列箫暂鸣死列族。,1
Qing,王赓言,浔阳馆舍,孤城浩淼足烟波，北望其如旅况何。盆浦地卑霜信早，衡阳山近雁声多。庾公清兴今消歇，王浚楼船不再过。圣世久无迁谪恨，琵琶一曲为谁歌。,6
Ming,王一鹗,镇东楼,百二金城保障哉，翩翩万雉拂天来。楼悬日月扶桑近，帐拥春风细柳开。三辅雄图环睥睨，五云佳气接蓬莱。汉家新画麒麟阁，燕市谁登骏马台。,5
Tang,牛峤,西溪子,捍拨双盘金凤，蝉鬓玉钗摇动。画堂前，人不语，弦解语。弹到昭君怨处，翠蛾愁，不抬头。,2
Yuan,李行道,么篇,哎儿也则你那心儿𥚃自想度。自喑约。见您娘苦恹恹皮肉上挨着荆条。则你那出胞胎便将人事晓。须记的您娘亲三年乳抱。怎禁这桑新妇当面闹抄抄。,4
Ming,丘吉,和姑苏刘工部昌无题三首 其一,落花空怨五更风，江水无情日自东。只解诗中嘲阿软，宁知花里活秦宫。进来荔子枝犹绿，洗去胭脂井尚红。多少风流多少恨，玉笙吹断月明中。,5
Yuan,朱升,其五,白石青泥小瓦池，新荷出水影偏奇。华峰移下无双种，竺国分来第一枝。杯面月光浮荡漾，镜中云影动参差。骚翁行照须眉处，安得辞劳不赋诗。,4
Song,王寀,题紫团山三十六景 磨崖,家山本与语溪接，使节曾过砥柱游。见说紫团铭勒处，西风千里重回头。,3
Yuan,卜友曾,郭彦达都事悠然亭,悠然亭上翠浮空，林壑归来一笑同。稚子春游修竹里，诗人夜醉白云中。灊山连屋书千卷，淠水当轩菊万丛。招隐欲题应有待，渔竿閒飏落花风。,4
Qing,孔庆瑚,不雨叹 其一,春无雨，农民苦。麦苗短，枯遑萟。稷黍女，缚柳条。男打鼓圭璧，告神神不语。泪滴秋田未耕土。黑云四塞天如墨，望雨不来试风色。乱飞急点土未湿，风动云行留不得，举头忽见纤纤月。,6
Qing,王文治,八公洞晨起,晨兴步山麓，零露湿衣裳。沿径野花碧，到门流水香。草痕知鹿迹，树杪见僧房。钟梵泠泠远，因之悟坐忘。,6
Tang,令狐峘,硖州旅舍奉怀苏州韦郎中（公频有尺书，颇积离乡之思。）,儒服学从政，遂为尘事婴。衔命东复西，孰堪异乡情。怀禄且怀恩，策名敢逃名。羡彼农亩人，白首亲友并。江山入秋气，草木彫晚荣。方塘寒露凝，旅馆凉飙生。懿交守东吴，梦想闻颂声。云水方浩浩，离忧何时平。,2
Yuan,栯堂,其三,自知疏拙不可变，深入寒云千万层。夜火晴收枫坞叶，午茶寒煮石池冰。青林有雀安知鹄，碧海非鹍不化鹏。从此世人寻不到，乱山无路石棱棱。,4
Tang,僧皎然,酬乌程杨明府华雨后小亭对月见呈,夜凉喜无讼，霁色摇闲情。暑退不因雨，陶家风自清。凝弦停片景，发咏静秋声。何事禅中隐，诗题忽记名。,2
Ming,丁麟,西湖竹枝词,涌金门外春水多，卖鱼船子小于梭。三三两两唱歌去，惊起鸳鸯可奈何。,5
Ming,王撰,哭外舅鹿城顾大宗伯（丙戌死难温州江心寺。）,闽岭衣冠拥殿墀，偏安犹见汉威仪。驱车海峤看传檄，拜表江关始出师。万里弓刀空报主，一船棺椁仅从儿。灵旗夜雨归何处，指点文山异代祠。,5
Yuan,杜瑛,晓出相州,梦中乡国血沾襟，愁里光阴雪满簪。客路风霜荡水阔，诗囊尘土饭山深。花开自乐本无事，云去复来犹有心。闻健拟从嵇阮醉，山阳暮雨竹成林。,4
Ming,王应华,曹溪矾洞山庵,石磴溪边五色光，山花细草向人芳。世缘不到云深处，寂寂啼莺古寺傍。,5
Qing,王奇士,秋夜,露冷栖鸦寂，风高候雁鸣。那堪多病客，复此遇秋声。急水喧汾涨，寒砧静霍城。情深荒署月，犹作故乡明。,6
Song,王胜之,绝句,蛙鼓鸣时月满川，断萤飞处草迷烟。敲门欲向田家宿，犹有青灯人未眠。,3
Qing,方朝,由临川北道抵馀干山行五首 其一,鸡鸣发征夫，驱马万壑黑。仰观参星横，俯怯崖石昃。烽回溪流转，林密寒光逼。空山鸟吟悲，百里无人迹。安知丛莽中，不有猛兽匿。惊风吹客衣，伫立增太息。,6
Yuan,王伯成,鹊踏枝,欲要臣不颠狂。不荒唐。咫尺舞破中原。祸起萧墙。再整理乾坤纪纲。恁时节有个商量。,4
Ming,丁寿岗,其二,古木千年地，玄门碧水傍。玉灯明佛殿，松子落禅堂。塔仄凭长壁，碑颓护短墙。如登蓬岛上，尘世正茫茫。,5
Tang,僧子兰,观棋,拂局尽消时，能因长路迟。点头初得计，格手待无疑。寂默亲遗景，凝神入过思。共藏多少意，不语两相知。,2
Tang,王烈,行路难,行客满长路，路长良足哀。白日持角弓，射人而取财。千金谁家子，纷纷死黄埃。见者不敢言，言者不得回。家人各望归，岂知长不来。,2
Yuan,僧廷俊,未归,瓯越山无尽，江湖客未归。北风吹雪冷，南雁贴云飞。断路迷行迹，惊湍溅衲衣。本来无住著，何事却依依。,4
Tang,冷朝阳,中秋与空上人同宿华严寺,埽榻相逢宿，论诗旧梵宫。磬声迎鼓尽，月色过山穷。庭簇安禅草，窗飞带火虫。一宵何惜别，回首隔秋风。,2
Ming,王宽,解任归书草萍驿,三月草萍驿，风花点客衣。春山啼杜宇，也道不如归。,5
Qing,文良策,纹波洲,纹波洲上望，极目接苍茫。水落鱼矶浅，天空鸟道长。一声歌叹乃，孤棹倚沧浪。处处吹笳起，斜晖野寺旁。,6
Yuan,山主,临江仙,汉魏周秦文武辈，惺惺使尽机谋。限临都送北邙居。绿杨草下，不记挂金鱼。回首释迦离宝位，明明识破荣枯。仲春八月帝升踰。雪山南面，独坐证真如。,4
Tang,朱著,游南雁荡,山呈图画水鸣弦，石室丹台别有天。官况屡来忘是客，凡襟洗去欲成仙。祇因紫绶羁尘海，须把黄花种玉田。药径云关堪驻迹，钓矶风月不须钱。,2
WeiJin,嵇康,其二,贫贱易居。贵盛难为工。贫贱易居。贵盛难为工。耻佞直言。与祸相逢。变故万端。俾吉作凶。思牵黄犬。其计莫从。歌以言之。贵盛难为工。,0
Tang,李适,奉和立春游苑迎春,金舆翠辇迎嘉节，御苑仙宫待献春。淑气初衔梅色浅，条风半拂柳墙新。天杯庆寿齐南岳，圣藻光辉动北辰。稍觉披香歌吹近，龙骖日暮下城闉。,2
NanBei,何子朗,学谢体诗,桂台清露拂，铜陛落花沾。美人红妆罢，攀钩卷细帘。思君暂促柱，玉指何纤纤。未应为此别，无故坐相嫌。,1
Tang,司空曙,送严使君游山,家楚依三户，辞州选一钱。酒杯同寄世，客棹任销年。赤烧兼山远，青芜与浪连。青春明月夜，知上鄂君船。,2
Song,冉居常,上元竹枝歌和曾大卿 其一,青春恼人思跰跹，女郎市酒趣数钱。不道翁家久留客，红裆幔结赛鞦韆。,3
Yuan,吕思诚,其八 栖霞真境,七星山畔列松杉，羽服栖霞雪一龛。人自世间来世外，洞从山北出山南。日边五色迷晴霭，顶上三华粲夕岚。仙去儒游真境在，一轮明月影寒潭。,4
Yuan,汪梦斗,其二,门外桑乾水，我行君尚留。话长见恨晚，情苦意如秋。此道今垂绝，何人可与谋。临行重分首，吾教尚多忧。,4
Ming,王樵,别山东父老,疾病思吾土，逢迎负尔曹。六条除悍吏，三尺剪名豪。赤子才安席，苍鹰莫解绦。扁舟予日远，回首岱云高。,5
Yuan,王奕,题池州邮亭,驿堠珠连辏北燕，西风落日几枝蝉。唐仪汉令碑上下，楚馆秦邮世后先。新柳不知迎送事，短藜聊信去来缘。如今亭长皆民尹，那复圯桥更授编。,4
NanBei,刘铄,拟明月何皎皎诗,落宿半遥城，浮云蔼层阙。玉宇来清风，罗帐延秋月。结思想伊人，沈忧怀明发。谁为客行久，屡见流芳歇。河广川无梁，山高路难越。,1
Yuan,何贞立,题墨菊卷,陶令归来不受官，黄花采采晓灵寒。悠然一见南山后，故向东篱子细看。,4
Ming,史谨,宿鼎湖,万里东归客，今宵宿鼎湖。野禽鸣渴旦，邻境接苍梧。多病閒诗侣，长醒厌酒徒。回看天际月，同我寸心孤。,5
Song,王沂孙,晋王大令保母帖,脱落黄祊帖，按辞大令书。稍作兰亭面，七美谅非虚。或讶缺勿毁，或疑集悲夫。考真固云癖，订伪亦以愚。第观竁中藏，清玩唯研壶。晋人擅风流，宜与后世殊。所惜尚言数，卜年八百馀。贞石久且泐，双松当几枯。片磗曷未化，逮兹厄耕锄。方其内幽镌，要以托荒墟。孰知坐此故，反能误意如。传世岂所幸，况遭孽韩污。辨端更为累，但资文字娱。陶土或若此，何为殉玉鱼。,3
Tang,宋之问,奉和九月九日登慈恩寺浮屠应制,凤刹侵云半，虹旌倚日边。散花多宝塔，张乐布金田。时菊芳仙酝，秋兰动睿篇。香街稍欲晚，清跸扈归天。,2
Ming,方质,精忠庙,妖星流光射天裂，女娲炼云手才爇。銮舆背哭洛水寒，十万降兵化为血。鄂州将军天下雄，锦袍坐挽乌号弓。大鹏南来作人语，夜夜吐气如长虹。微臣泪洒陵园土，挥戈誓饮黄龙府。皇天不为苍生忧，空使人间望甘雨。归来叫阍诉上帝，天门九重戟如蚁。槃弧使人不得入，一旦秋郊泣新鬼。漫漫长夜金井深，万古白日同丹心。,5
Yuan,丘处机,答虢县李四秀才,严冬极潇洒，短晷急周旋。独立红尘外，孤吟碧嶂前。侧身窥洞口，明目注山巅。遥望青峰雪，皑皑白映天。,4
Song,王梅窗,寄耕绿,孤坐忽叹息，故人成阔疏。别三来个月，不得一封书。晴雪添岩瀑，寒冰冱野蔬。何时分席地，与尔共耕锄。,3
Song,方蒙仲,黄香梅,香清还耐久，粲粲镂金葩。想见蜂为蜡，单方采此花。,3
Qing,方文雄,太平岩夜归,酒醉诗成后，山钟迫晚归。岚烟千嶂隐，灯火万家微。放足随高下，忘机任坦巍。明朝如有意，相约莫相遗。,6
Tang,王涣,其四,隋师战舰欲亡陈，国破应难保此身。诀别徐郎泪如雨，镜鸾分后属何人。,2
NanBei,萧诠,咏衡泥双燕诗,衔泥金屋外，表瑞玉筐中。学飞疑汉妾，巢幕惮吴宫。爪截还犹短，窠成新尚空。讵并零陵石，飞舞逐春风。,1
Ming,王畿,登西天目,早起登山去，芒鞋结束牢。但令双足健，不怕万峰高。,5
Song,王周,金口步（在江北汉阳军，下必铁也。）,两山斗咽喉，群石矗牙齿。行客无限怨，横吞一江水。,3
Tang,于季子,咏汉高祖,百战方夷项，三章且代秦。功归萧相国，气尽戚夫人。,2
Song,仇远,长昼,閒官少公出，长日足高眠。律己惟三尺，埋头又两年。虽无乞米帖，安得买山钱。莫听閒唇舌，行藏任老天。,3
Tang,宋齐丘,陪游凤皇台献诗,嵯峨压洪泉，岝峉撑碧落。宜哉秦始皇，不驱亦不凿。上有布政台，八顾背城郭。山蹙龙虎健，水黑螭蜃作。白虹欲吞人，赤骥相𤍿㩧。画栋泥金碧，石路盘硗埆。倒挂哭月猿，危立思天鹤。凿池养蛟龙，栽桐栖鸑鷟。梁间燕教雏，石罅蛇悬壳。养花如养贤，去草如去恶。日晚严城鼓，风来萧寺铎。扫地驱尘埃，剪蒿除鸟雀。金桃带叶摘，绿李和衣嚼。贞竹无盛衰，媚柳先摇落。尘飞景阳井，草合临春阁。芙蓉如佳人，回首似调谑。当轩有直道，无人肯驻脚。夜半鼠窸窣，天阴鬼敲啄。松孤不易立，石丑难安著。自怜啄木鸟，去蠹终不错。晚风吹梧桐，树头鸣嚗嚗。峨峨江令石，青苔何淡薄。不话兴亡事，举首思眇邈。吁哉未到此，褊劣同尺蠖。笼鹤羡凫毛，猛虎爱蜗角。一日贤太守，与我观橐籥。往往独自语，天帝相唯诺。风云偶不来，寰宇销一略。我欲烹长鲸，四海为鼎镬。我欲取大鹏，天地为矰缴。安得生羽翰，雄飞上寥廓。,2
Qing,尤侗,其二,都亭把酒送君归，渭水高堂志不违。筑圃正逢红稻熟，扶筇常看白云飞。未酬君命臣犹壮，暂解朝班世已稀。千里莼羹吴地远，自怜乡思欲沾衣。,6
NanBei,戴皓,煌煌京洛行,欲知佳丽地，为君陈帝京。由来称侠窟，争利复争名。铸铜门外马，刻石水中鲸。黑龙过饮渭，丹凤俯临城。群公邀郭解，天子问黄琼。诏幸平阳第，骑指伏波营。五侯同拜爵，七贵各垂缨。衣风飘遥起，车尘暗浪生。舞见淮南法，歌闻齐后声。挥金留客坐，馔玉待钟鸣。独有文园客，偏嗟武骑轻。,1
Yuan,宋濂,送杨廉夫还吴浙,皓仙八十起商山，喜动天颜咫尺间。一代辽金归宋史，百年礼乐上春官。归心只忆鲈鱼鲙，野性岂随鸳鹭班。不受君王五色诏，白衣宣至白衣还。,4
Song,王安中,次韵赵承之赴穆清殿秋宴,楼殿云端拥万灵，新规重构帝居成。彤庭收雾乾坤静，玉座中天斗极明。宣劝声传龙尾迥，醉归尘逐马蹄轻。小儒未预金闺籍，广乐因风耳屡倾。,3
Yuan,沈君清,和黄韵,落花一扫夜来风，枉驾相思寄断红。梅信日闻鱼水远，杏香还逐燕泥空。情怀琴瑟千春恨，怨入琵琶一梦中。门掩满庭诗思远，令人惆怅馆娃宫。,4
Tang,僧太易,赠司空拾遗（一作戴叔伦诗）,侍臣何事辞云陛，江上微云见雪花。望阁未承丹凤诏，掩门空对楚人家。陈琳草奏才还在，王粲登楼兴未赊。高馆更容尘外客，仍令归路待瑶华。,2
NanBei,刘铄,七夕咏牛女诗,秋动清风扇，火移炎气歇。广檐含夜荫，高轩通夕月。安步巡芳林，倾望极云阙。组幕萦汉陈，龙驾凌霄发。谁云长河遥，颇剧促筵越。沈情未申写，飞光已飘忽。来对眇难期，今欢自兹没。,1
Yuan,白文宝,送奉使李中父还朝,伊昔庚申秋，同登东士榜。又忝宾兴科，中朝得偕往。棘闱与酣战，矛戟森相向。一箭已不胜，含愤犹怏怏。闻子透重甲，高山益瞻仰。天子方重儒，温色垂恩奖。置之白玉堂，绮食而象床。诏命许归觐，使华耀皇皇。宠典及父母，两封芝牒香。九泉感已彻，存者喜可量。高堂舞䌽衣，沥恳称寿觞。男儿吐文章，日月须争光。顾余落风尘，素业不自强。看君拾青紫，且愿攀鸿翔。云泥既异途，翘首空徊徨。,4
Yuan,宋克,秋日怀兄弟二首 其一,秋至忆兄弟，萧萧木落初。如何去乡国，不见有音书。漂泊全无定，存亡半是虚。风尘几时靖，还似昔同居。,4
Yuan,宋褧,祁真人所居云州金阁山有异香,真人持玉节，高居坐广霞。风度三山杳，香闻数里赊。氤氲翠羽盖，旖旎斑麟车。无缘访玄迹，应赴蔡经家。,4
Yuan,王恒,与李叔成张德机高士敏游虎丘寺乃以游虎丘寺为韵得游字,翩翩佳公子，不与浊世流。皦如云间翮，清唳鸣高秋。摛辞动遐想，洒翰与谁俦。挟我出城郭，胜集云岩幽。维时孟夏月，草木皆和柔。览观天地间，物物各有由。吾生适意尔，馀外非所求。风尘幸无事，聊可以优游。振衣千丈泉，矫首百尺楼。凭君记岁月，更约重来游。,4
Song,元勋,和朱利宾题妙智院,放怀对客初寻笑，满目开花未放愁。望远此情天不尽，名山何得逐穷幽。,3
Ming,尹顺之,社日过临津,何处春醪熟，今吾问水滨。柳边来系马，花下去寻人。短岸留蔬圃，空矶有钓纶。家家门尽闭，山外赛江神。,5
NanBei,朱硕仙,吴声独曲二首 其一 硕仙歌,二忆所欢时，缘山破芿荏。山神感侬意，盘石锐锋动。,1
Qing,方正澍,登永济寺楼书怀,危楼突兀贴苍山，卷幔三吴一望间。林鸟忽随霜叶下，江潮自背夕阳还。有涯岁月含愁过，无用文章割爱删。凭眺可怜情作恶，蒲团深羡老僧闲。,6
Ming,王廷相,郢城最高处眺荆楚,石城聊引望，三楚渺茫间。峡自中流辟，江从西极还。荆襄天设险，鄂岳水为关。用武非今日，风云亦自闲。,5
NanBei,萧纶,赠言赋,张云麾问望之美，作牧南蕃，维舟江汉，留连饮饯。发迈有期，会面无日。依依别袂，恨恨江干。古人赠别以言，聊为《赠言赋》曰：昔人有感于知己，深情投分，如斯已矣。相知势利之间，实君子之所鄙；静言神交之际，亦难得而具美。岂直鲜其令终，曾自闻其善始。日踰久而益敬，盖惟一人者尔。语同志而好合，谅今古之皆然。苟托御而自说，徐因刍而请前。况英声与茂实，乃绝后而光先。似临潭而对镜，若披雾而睹天。钦爱顾之罔巳，良佩服之在旃。资淑美之上才，超群雄而独峻。德既深于万顷，墙有高乎数仞。思若神而泉涌，文如华而玉振。伊薄躯之固陋，谬摄官于夏汭。知美锦之难裁，处棼丝而易结。幸中途而遘止，仰旌旆之踟蹰。似德星之东迈，类祥云之西徂。亟留连于河渚，或终宴于城隅。赏既延于宾友，欢亦洽于仆夫。嗟灰琯之易逝，慨离袂之云促。惜日车之不驻，恨流影之难续。观善诱而不倦，餐好音而未足。伫浮云之可寄，愿无比乎金玉。,1
Ming,王洪,其四,春树隐宫鸦，春风满殿花。洞门深处暖，云阁望中赊。绿水明瑶席，青山转翠华。承宣陪宴者，重赐凤团茶。,5
Yuan,王晔,正宫端正好,则为这镜儿昏。我可也难梳裹。就东庄头巧匠明磨。去时节大斋时急回来可蚤日头儿末。不知俺家中有甚的人焦聒。,4
Yuan,契玉立,菩萨蛮 蒙岩石刻,蒙岩几日桃花雨。依稀流水章桥去。只恐到天台。误通刘阮来。玉堂开绮户。不隔尘寰路。休认避秦人。壶中别有春。,4
Ming,方弘静,伏波庙作,径仄峰盘积石遥，伏波祠宇俨层霄。云台自惜当时像，铜柱犹存万里标。马革不辞捐绝徼，骊珠宁复秽征轺。据鞍已近悬车日，何事雄心未可消。,5
Ming,尹祥,其二,龙节煌煌向北还，纶音宣罢奉天颜。但期补衮咸归泰，肯许招朋暂合欢。摇橹鸭江朝日上，催鞭鹤野暮云寒。圣神如问东藩事，箕子遗风尚未阑。,5
Song,方士繇,其三,不复云軿去自留，却凭飞鹊集中流。,3
Ming,王邦畿,访岑梵则蓝田道中书事,晓起雨初停，篮舆出远坰。曝晴鸠喙翼，立水鹤观形。路扑杨花白，棚垂瓠蒂青。望深村树里，渐见故人亭。,5
Ming,王彦泓,其四,何处堪携手，南塘碧树边。有心同皎日，无胆似非烟。暗影乌龙觉，乖音鸩鸟传。匆匆拣不尽，当面付红笺。,5
Yuan,叶林,呈住山介石,造物有青眼，名山无赧容。声名动猿鹤，道法伏菟龙。望气从关尹，瞻云自华封。悬知仙隐地，可以不迎逢。,4
Ming,王微,哭黄夫人孟畹,秋堤一片石，谁悟是三生。蕙质非松寿，梅魂伴月明。遗奁皆竹素，杂组亦瑶珩。料得荀家倩，难言不及情。,5
Yuan,王蒙,茌平县西门邮亭废圃中有花名玉珑瑽枝叶与琼花无异但花蕊层生与叶相间远望如翠烟笼玉幽香扑人遂呼浊醪痛饮花下陈令取纸笔索诗乘醉走笔赋二律 其一,谁司后土作花王，忍置瑶华官道傍。衣袂不经尘世染，梦魂犹带广寒香。孤蟾照破琼林雪，飞蝶栖残珠树香。天上人间惟有此，好将阑槛护荒凉。,4
Tang,丘丹,状江南 季冬,江南季冬月，红蟹大如𤬊。湖水龙为镜，炉峰气作烟。,2
Ming,文肇祉,读书楞伽寺松风阁,重来湖上寺，借榻上人居。月色侵虚阁，松声和读书。揽衣惊鼠下，开卷试灯初。万籁一时寂，钟推更漏馀。,5
NanBei,庾肩吾,侍宴应令诗,副君时暇豫，曾城聊近游。清池写飞阁，疏树出龙楼。北陆冰方壮，西园春秋周。梅心芳屡动，蒲节促难抽。徒然欣并命，无以厕应刘。,1
Qing,尹鑴,和尹吉甫,十年邂逅长安陌，千里书来锦水滨。岂谓周旋援此世，叹无忧乐及斯民。多君高卧石江月，劝我归寻骊浦春。同道故人知健否，每瞻南斗独伤神。,6
Qing,王文治,萧爽阁晤心潭上人兼送黄月波之真州,禅房人迹少，清磬出幡幢。枫落新红树，蕉残旧绿窗。雨昏舟泊岸，天远雁横江。为惜明朝别，深杯话夜釭。,6
Ming,王褒,送林德入成均,羡君年最少，夙有子云才。驻马看吴苑，听莺望粤台。寒声林外落，暝色雁边来。惆怅离亭思，惟多白玉杯。,5
Song,孔平仲,深夜,阒寂方深夜，清凉别一天。临风但独立，爱月不成眠。戍漏传声小，庭柯转影圆。露寒侵背侧，移榻近堂前。,3
Ming,王凤翎,潞河闻长笛,帝里莺花隔翠微，短蓬长笛晚依依。天清洞府龙争吼，风细秦楼凤欲飞。江渚凄声生客况，关山晴色照人衣。可堪吹却梅花落，肠断天涯春又归。,5
Qing,方守敦,次韵寄和寸梅北京，兼怀慎思,久客君怀旷，吟诗倚枕斜。同心有姚合，弟子是侯芭。万象愁蛟鳄，千军噪雀鸦。未应亡国泪，滴向上林花。,6
Yuan,沈右,春晖楼者吴下（一作郡）顾君仲瑛就养读书之所也仲瑛日与昆弟子侄奉卮酒为亲寿临海陈敬初氏实记之余不自揆辄赋古诗二首或者歌以介寿仲瑛之志也其词曰,玉山之阳，延咢萦纡。有屋层出，君子之居。入奉父母，出与弟俱。有琴有书，以钓以渔。㶁㶁流水，深不可𣂏。英英白云，迩而不迂。维春有晖，维德不孤。及尔孙子，永言乐胥。先哲有训，有典有经。淑尔君子，仰止景行。我来自东，春日载明。曰未觏止，中心怦怦。亦既觏止，我心则平。仰尔父母，及尔弟兄。既和且煦，令仪令名。升堂拜母，式表友情。维木有椿，有蔚其荣。维草有萱，有茁其青。韡韡常棣，有叶其生。有猗者兰，有烨者荆。有懿者德，有休者徵。乐只君子，百福来并。,4
Yuan,王行,梅花卷,漠漠素云迷，空山雪霁时。齐开一万树，都是向南枝。清影照碧水，寒香随晚飔。谁言林处士，独解为题诗。,4
Ming,王鏊,送僧归洞庭,好古多游寺，怀山喜见僧。此来成北道，好去问南能。施饭逢溪滤，函经被雨腾。谁同西崦里，竹屋夜深镫。,5
Tang,上官婉儿,其五,懒步天台路，惟登地肺山。幽岩仙桂满，今日恣情攀。,2
Tang,李昂,乘石赋,观彼乘石。体自孤贞。得昆山之片字。掩谷城之伟名。青苔备色。坚确符情。列偫峰而无语。纵众溜而有声。尔其崔嵬岑绝。涵霜贮雪。竹径烟曛。松门景灭。惬野叟之幽意。抱山人之劲节。横碧岫以霞张。喷红泉而水咽。借如巨形矗嶪。势若将飞。随匠人之采斲。入天子之宫闱。故得削迹青涧。端容紫微。幸至尊之践履。嘉菲陋之因依。于是皇帝穆然。乃登珍台。乘玉辂。帷弸彋其拂汨。鳞杂沓以骈布。甸师清畿。野庐埽路。流星旄以烛日。俨云旌而彗雾。往来斯登。升降必步。取其磨而不朽。贞而无蠹。不然。此荒薮之微石。何遭逢之多遇。请言其本也。生必深山。峰壮自閒。电烻霞駮。树杂苔斑。奇形异质。纷拿不一。屹特立以树空。倚崩崖而构室。衔箭羽而横卧。耸莲峰而半出。龙吟应物。触紫岩而吐云。虹梁中断。驾沧海而观日。故石之为物也。不奢不僭。无竞无猜。偶山髓而长往。因和璞而俱来。考之云藉。则建名古昔。贯亿祀而长存。经百王而不易。胡施而不可。何用而不适。愿上吾君千万年。地久天长履兹石。,2
Song,王庠,庠拜手顿首启伏蒙学士九丈再赐诗章庠僭率继和尚觊采览,鸣凤览德来纪年，要知圣泽如流泉。霜钟堂前饱竹实，道人娱凤抚舜弦。敲门剥啄谁传命，淡云磨丹开天镜。明朝相约送涪翁，夜静林深绕清磬。涪翁万里离鬼门，竹枝莫恼白使君。欲试刚肠置冰炭，抱琴远别冲行云。邂逅东坡应话旧，但说海山千万秀。道庠问讯今何如，自笑侬还空鹤瘦。我不愧天欺日月，何须更扣杯珓说。玉局洞天云绕椽，渔竿远信烦公传。,3
Qing,戈涢,题丹崖老人画册,悬崖大石危欲裂，卧涧虬枝怒欲折。展卷大叫诧奇绝，先生使笔笔屈铁。却下前溪势渐平，蒙茸芳草被堤生。有人负手逍遥立，上有黄鹂深树鸣。,6
Yuan,沈性,玉山佳处,片玉山中秋日来，竹梧清影落苍苔。飞楼坐接青天近，别馆行穿绿水回。政似米颠留海岳，尚传摩诘赋宫槐。鸥波艇子重相过，更待桃花满洞开。,4
Yuan,王雨,水竹居,屋枕澄湖地自偏，水光竹色满虚檐。风摇翠雨香浮席，月送金波影入帘。閒拂玉琴和凤吹，怒吹铁笛起龙潜。春时有酒无馀事，笋熟芹香味可兼。,4
Song,昭顺老人,浣溪沙,的皪堪为席上珍。银铛百沸麝脐薰。萧娘欲饵意中人。拈处玉纤笼蚌颗，剥时琼齿嚼香津。仙郎入口即轻身。,3
Yuan,契玉立,石鼓书院,石鼓崇黉馆，朱陵起洞房。逶迤环二水，错落翳群芳。衿佩来游艺，川原慨战场。遗祠垂阙葛，流演发朱张。风堕松花老，秋馀桂子香。飞甍琼玉岛，巍殿水晶乡。雾敛东岩旭，寒侵曲栈霜。丹枫翚蜃阁，青草跨虹梁。绿水浮文鲤，高冈集彩凰。禹门翻锦浪，虞陛览朝阳。窃药窥蟾迹，攀萝散鹭藏。题诗镵石翠，把钓荐橙黄。坏饮窊樽古，巢居树幄凉。湘波澄碧镜，岳黛出新妆。采菊堪充茹，纫兰欲佩裳。岭云招隐约，滩濑自宫商。按节休清旷，征帆度渺茫。惊乌非匝绕，回雁谩翱翔。城郭凌烟紫，林峦带晚苍。归与市桥月，渔唱起沧浪。,4
Ming,王崇庆,代州夜怀,雁门风雨夜，独馆一含情。落日连荒戍，啼乌近大城。青萍看自在，白发病还生。明发平原路，萧萧听马鸣。,5
Ming,尹昌隆,送孟潜阳先生教授邵武府学,理棹辞京都，之官越闽岭。樵峰渺何许，川涂邈脩迥。霜雪岁暮繁，朔风吹云冷。严程既难滞，别思当自领。清波漾寒色，孤帆明夕景。已过落星湾，远望杉关境。横经守清秩，郡教知独秉。遐想诸生徒，三席待开省。,5
Yuan,朱希晦,其二,触目伤时事，干戈郁未开。百年驰白日，万里涨黄埃。废苑犹花柳，荒城但草莱。登楼作赋罢，不独仲宣哀。,4
Tang,王迥,同孟浩然宴赋（一作题壁歌）,屈宋英声今止已，江山继嗣多才子。作者于今尽相似，聚宴王家其乐矣。共赋新诗发宫徵，书于屋壁彰厥美。,2
NanBei,刘孝先,冬晓诗,晨霞影翠帷，思妇织霜丝。经寒牵杼涩，钏冷调梭迟。乍废倡楼粉，贪赴远人期。,1
Qing,允祥,其二,玉帛梯航远，山龙绘绣工。岂知寒女事，犹入睿吟中。勤俭昭淳俗，劳思爱古风。垂裳开至治，衣被万民同。,6
Song,衢州士人,题衢州驿舍,午夫荷担在山阿，膏血如何有许多。不若扁舟竟归去，休从清献墓前过。,3
Ming,丘浚,村居,郭外幽居好，桥边水径斜。红飘桐井叶，黄落菜园花。浅浅浴凫水，团团宿鹭沙。板扉青布旆，记取旧东家。,5
Ming,方登,春日漫兴,悬岩绝壑春云满，亭子无人鸟自啼。昨夜雨飞寒未解，桃花零落石城西。,5
Tang,僧皎然,酬秦山人系题赠,出斋步杉影，手自开禅扉。花满不污地，云多从触衣。思山石藓净，款客露葵肥。果得宗居士，论心到极微。,2
Yuan,回禅师,竹深处诗,分得潇湘数亩阴，中藏茅屋往来深。半窗色净凉偏入，一榻声清暑不侵。雨长子孙金个个，风生头角玉森森。此君今向图中见，时报平安慰客心。,4
Song,王百朋,句,诗书满肠腹，应笑带经人。,3
Yuan,王都中,琼花,六丈老人花满头，一枝流落在扬州。不知谁是栽花手？只到而今香未收。,4
Song,止禅师,卜算子 离念,书是玉关来，泪向松江堕。梅自飘香柳自青，嘹唳征鸿过。沙漠暗尘飞，嵩岳愁云锁。淮上千营夜枕戈，此恨凭谁破。,3
Ming,史可程,广陵先兄阁部墓下作 其一,一抔乾净地，洒血酹孤樽。雁序沦黄土，荪枝乾白门。蛇龙缠日月，箕尾正乾坤。浩气今何许，空嗟五丈原。,5
NanBei,刘逖,秋朝野望诗,驻车凭险岸，飞盖历平湖。菊寒花稍发，莲秋叶渐枯。向浦低行雁，排空转噪乌。若将君共赏，何处减城隅。,1
Song,王旦,禁林宴会之什,喜缀真仙宴禁林，玉堂新事好供吟。天章刻石兴风雅，宸翰书牌耀古今。势逸夺回龙凤迹，调高流入管弦音。光凝玉斝琼浆润，冷布花砖药树阴。地贵每朝金殿近，景清如到玉壶深。得陪嘉会荣观大，虔效赓歌乐圣心。,3
Song,可旻,其三,彼土因何名极乐。莲华九品无三恶。虽有频伽并白鹤。非彰灼。如来变化宣流作。九品一生离五浊。自然身挂珠璎珞。宛转白毫生额角。长辉烁。百千业障都消却。,3
Ming,尹国馨,感怀呈子鱼吴参军,麻衣偏拂路歧尘，鬓改颜衰晓镜新。上国好花愁里艳，故园芳树梦中春。扁舟烟月思浮海，匹马关河倦问津。七载干戈叹离别，绿杨莺语太伤神。,5
Ming,王臣,庆远南山,将军载酒去驼峰，共看南山紫翠重。石壁犹含残雨润，洞门长倩白云封。谷中人去空堂应，林下僧归独鹤从。满地夕阳催上马，入城闻打暮天钟。,5
Yuan,王祎,吴门怀友人,三月长洲苑，重来意惘然。江南春似海，客底日如年。旧约今何处，新题定几篇。相望不得见，独立最堪怜。,4
Song,槻伯圜,其七,松筠玉立见长身，琼馆沉沉远楚氛。裂石看倾三峡雪，解衣同试一瓯云。朮畦晓露初收药，兰径秋风静吐薰。为拂苍崖题岁月，重来应复感斯文。,3
Qing,王兆升,其二,夙笃因忧饷，三农兼课工。柘高资雨茂，禾好卜年丰。社鼓挝须习，豳笙调预融。麦蚕增喜笑，亦复学张公。,6
Qing,方鼎锐,其二 清明,清明扫墓似游湖，斗酒黄鸡麦饭俱。落日画船萧鼓动，分明一幅上河图。,6
Tang,白行简,车同轨赋（以君德遐布夷夏同道为韵）,倬彼皇道。大哉圣君。穷厚载于宇内。俾咸驾于海濆。故得遥遥之形。周八埏而匪间。彭彭之响。经万国而俱闻。所以义在知方。理资从式。见轸转而不阻。谅辐辏而有则。宏济之利。既均美于三无。顺动之端。方齐功于一德。是故达于疆场。践彼幽遐。表合纵而道广。知辙迹而路赊。亦由诫于险。去其邪。推善御于有截。被至治于无哗。殊途同归。方见域中之大。引重致远。是睹天下为家。然则将利于时。必徵所措。既同辙而异履。爰发轫而循度。周流勿越。诚转蓬之足施。轥轹非逾。将挂轊而可布。至若偈兮无外。隐尔如斯。念徵至而必继。嘉大同而在兹。固将混区宇。会华夷。始曳轮而宁亏远迩。终推毂而不失毫釐。观其政之大者。道亦斯假。苟凭轼而知风。矧击辕而合雅。顾践履之奚到。岂独不东。信应用之无疆。宁惟诸夏。原夫建皇极。开帝功。三才既美。九有攸同。可使循环如贯。运动不穷。四会五达之庄。悠然尽届。岛夷卉服之俗。逖矣皆通。尔乃庶政聿修。遐方可讨。俾守位者将顺其理。利转者必会于道。故车书而混同。诚鸿业之斯保。,2
Tang,僧慧超,南天路言怀（题拟）,月夜瞻■路，浮云飒飒归。减书参去便，风急不听回。我国天岸北，他邦地角西。日南无有雁，谁为向林飞。,2
Ming,尹祥,申相国挽,王氏元勋几世孙，又逢昭代振家门。晚将仙箓烧丹鼎，曾上台躔近紫垣。干蛊三郎俱俊彦，承筐诸女共婵媛。薤歌今日佳城畔，多少都人欲断魂。,5
Yuan,方澜,石门晓行,风高木叶脱，从此晓寒新。积雨见初日，远山如故人。烟村一苇渡，野寺数家邻。独念行藏异，沙鸥未我驯。,4
NanBei,王僧孺,寄何记室诗,思君不得见，望望独长嗟。夜风入寒水，晚露拂秋花。何由假日御，暂得寄风车。,1
WeiJin,丁仪,厉志赋,览前志而博观，求余心之所安。虽疲驽而才弱，敢舍力而不攀。懿躬稼之克在，贱善射而陨残。羡首阳之遗誉，憎千驷之馀讪。宗舍藏之伟节，薄鼎角之自干。嘉《法言》之令扬，悼《说难》之丧韩。鉴登险之败绩，顾清道以自闲。瞻亢龙而惧进，退广志于伐檀。虽德厚而祚卑，犹不忘于盘桓。薰以芬香而自烧，兔亦取毙于毫翰。援大雅以为戒，眺龚胜而自叹。嗟世俗之参差，将未审乎好恶。咸随情而与议，固真伪以纷错。秽杯盂之周用，令瑚琏以抗阁。恨骡驴之进庭，屏骐骥于沟壑。疾青蝇之染白，悲小弁之靡托。恶晨妇之蒙厚，痛三代之见薄。惟受性之朴拙，亮未达乎测度。顾钟子之既没，牙辍弦而不作。敦三思之弥愤，动循墙之兹恪。勉夕改以补朝，履日新而悔昨。,0
Ming,王礼,百字令 寿老妻八十,晨看婺女，正流光垂照，耆昌堂里。只为佳人延眉寿，影入玉杯迎喜。莫道春秋，八千八百，玄远都难拟。人生稀也，古来登八能几。眼见绕膝孙枝，烹羊脍鲤。也有些肥美。淡饭恶衣，聊自足、多少何能如你。夫是谪仙，金銮待诏，妻亦寻常比。随缘相守，安贫况是王礼。,5
NanBei,谢朓,咏邯郸故才人嫁为厮养卒妇,生平宫阁里，出入侍丹墀。开笥方罗縠，窥镜比蛾眉。初别意未解，去久日生悲。憔悴不自识，娇羞馀故姿。梦中忽仿佛，犹言承宴私。,1
Yuan,朱善,闻雁,汝向江南度，江南我故乡。虽无书达意，却有泪成行。浅水浮蘋藻，良田足稻粱。秋来鹰眼疾，去去亦须防。,4
Yuan,何大虚,程学士山房宴集,芳郊暖微煦，众岫分馀烟。迤逦望远壑，趣归心转延。洞门石扉仄，涧阨众流喧。居人隐古俗，香气通幽禅。艳绿度画梁，语笑相后先。飘飘纵飞屐，松声正锵然。窈窕山曲咈，丽构朝霞鲜。勋庸在廊庙，杰客储芸编。缅怀康乐公，奇踪此周旋。讵知有今夕，联集玉堂仙。群鹄亦与喜，共舞芳樽前。无情尚方感，矧当后诸贤。愓饮抱真适，远以寄微言。兹游即千载，湛辈期相传。,4
Yuan,方行,过太湖,震泽留遗号，行人指太湖。封疆连旧垒，形势压全吴。水落鱼龙蛰，天寒雁鹜呼。扁舟思范蠡，吾亦老樵苏。,4
Yuan,尚仲贤,倘秀才,那一个彭越呵他也曾和舍人出口。那一个韩信呵他也曾调阵豨执手。那一个英布呵他使一勇性强占了九州。可不道千军容易得。一将最难求。怎学那萧何的做手。,4
Song,王安中,进和御制艮岳曲宴诗,柳暗宫城晕曲尘，行穿飞观认敷春。天垂千尺银河外，云涌三山碧海滨。地胜烟霞开浩劫，花浓雨露近中宸。曲江弭棹归侵夜，争看升平际遇人。,3
Yuan,李祁,题画 其一,山路晚萧萧，山家何寂寥。归人便杖屦，安稳度危桥。,4
WeiJin,孙楚,太仆座上诗,朝钦厥庸，出尹京畿。回授太仆，四牡騑騑。騄耳盈箱，翠华葳蕤。勋齐庭实，增国之辉。,0
Song,王宗贤,九锁山道中,山萦九锁路幽深，古木高森积翠阴。自是仙家风景异，欣欣杖策步云林。,3
Yuan,武汉臣,柳叶儿,也养的恁满门宅眷。也是我出言在骏马之前。哎。你个谢天香肯把耆卿恋。我借住临川县。敢买断丽春园。一任着金山寺摆满了贩茶船。,4
Yuan,邾经,奉同谢雪坡次韵杨孟载,紫薇花下月波凉，谢傅风流锦作裳。况有凤团新赐茗，犹馀鸡舌旧含香。仙槎杳杳秋无际，宫漏沈沈夜未央。荅赠扬雄诗句好，野人传诵下吴航。,4
Ming,王伯稠,其四,欲醉胡姬耐笑看，驼酥千盏不辞乾。忽雷抱向青楼月，拨出《凉州》夜雪寒。,5
Yuan,释良琦,题松溪渔隐图,我昔楚江上，钓船时往还。长歌送落日，濯足对青山。鱼游春草里，鸟去白云间。此意孰能解，忘言心自闲。,4
WeiJin,无名氏,时人为扬雄桓谭语,玩扬子云之篇。乐于居千乘之官。挟桓君之书。富于积猗顿之财。,0
Ming,史可程,思帝乡 夏夜,嗟尔萤。幻成思妇灯。乱点帘衣，镜匣总难凭。倩取花前照影，太惺惺。又怕勾香梦，慢腾腾。,5
Ming,方以智,三叠泉,三峡巴江似直流，叠溪屏障几曾收。冰绡剪破裁云幔，银汉倾斜作玉沟。画角鼓声催急雨，阳关笛曲送深秋。谁将折笔图成后，可挂松风最上楼。,5
Ming,王稚登,寄方子时二首 其一,之子卧幽谷，相过岁暮时。呼童穿马涧，贳酒出龙池。生事惟樵斧，年光有鬓丝。梅花开傥遍，鸡黍不须期。,5
Qing,方仁渊,其七 兴福寺,郁郁破山寺，琳宫入翠微。暮烟迷竹径，新燕叩禅扉。谷静鸟栖少，春深客到稀。归途趁晚色，落日照征衣。,6
Qing,尤珍,邺都怀古,风流佳丽魏王都，忆昔雄豪创霸图。邺苑人空花自落，铜台伎散鸟争呼。五官事业埋荒陇，七子才名付酒垆。惟有漳河东逝水，年年春涨浴飞凫。,6
WeiJin,棘据,杂诗,吴寇未殄灭，乱象侵边疆。天子命上宰，作蕃于汉阳。开国建元士，玉帛聘贤良。予非荆山璞，谬登和氏场。羊质服虎文，燕翼假凤翔。既惧非所任，怨彼南路长。千里既悠邈，路次限关梁。仆夫罢远涉，车马困山冈。深谷下无底，高岩暨穹苍。丰草停滋润，雾露沾衣裳。玄林结阴气，不风自寒凉。顾瞻情感切，恻怆心哀伤。士生则悬弧，有事在四方。安得恒逍遥，端坐守闺房。引义割外情，内感实难忘。,0
Tang,吕温,河南府试赎帖赋得乡饮酒诗,酌言修旧典，刈楚始登堂。百拜宾仪尽，三终乐奏长。想同莺出谷，看似雁成行。礼罢知何适，随云入帝乡。,2
Song,方大琮,送俊明李提举 其一,有美羊城一钜儒，菊坡气脉最关渠。村高懒宿郎官被，色养姑乘使者车。曩日绿林功未赏，今年清社事堪书。福星何事轻移去，久矣世无公毁誉。,3
Yuan,李两山,上雷御史,台上栖乌鹯晓寒，朱帘云静楚天宽。星芒摇动龙阿剑，霜气横陈豸角冠。苦透柏心风力劲，清临梅影雪痕乾。浑源闻有传家谱，夜露心香借易看。,4
Tang,牛希济,谒金门,秋已暮，重叠关山岐路。嘶马摇鞭何处去，晓禽霜满树。梦断禁城钟鼓，泪滴枕檀无数。一点凝红和薄雾，翠蛾愁不语。,2
NanBei,戴皓,神仙篇,徒闻石为火，未见坂停丸。暂数盈虚月，长随昼夜澜。辞家试学道，逢师得姓韩。阆山金静室，蓬丘银露坛。安平酝仙酒，渤海转神丹。初飞喜退凤，新学法乘鸾。十芒生月脑，六焰起星肝。流琼播疑俗，信玉类阳官。玄都宴晚集，紫府事朝看。谢手今为别，进怜此俗难。,1
Tang,僧如体,古曲偈（《祖堂集》卷十一作《雄颂》）,古曲发声雄，今古唱还同。若论第一拍，祖佛尽迷踪。,2
NanBei,萧衍,长安有狭邪行①,洛阳有曲陌，曲陌不通驿。忽遇二少童，扶辔问君宅。我宅邯郸右，易忆复可知。大息组絪缊，中息佩陆离。小息尚青绮，总辔游南皮。三息俱入门，家臣拜门垂。三息俱升堂，旨酒盈千卮。三息俱入户，户内有光仪。大妇理金翠，中妇事玉触。小妇独閒暇，调笙游曲池。丈人少徘徊，凤吹方参差。,1
Qing,王韵梅,扫花游 恨,沁心浃骨，总事与情违，酿成苦楚。江淹漫赋。算填胸满臆，古今无数。试问边鸿，错嫁明妃胡虏。更休语，有炼石女娲，此意无补。往事知几许。叹连理枝头，妒花风雨。谁怜不遇。问王郎怎解，谢娘佳句。已足伤心，莫说乌江项羽。三生误。望氤氲、何时低诉。,6
NanBei,王环,代西封侯（玉台作丰。）美人诗,于今辞宴语，方念泣离违。无因从朔雁，一向黄河飞。,1
Qing,方士鼐,示儿子浚师,吾父性我时，四十头未白。今我又四旬，父已归窀穸。方幸两慈亲，侍奉永朝夕。胡为十年中，双亲痛疾革。哀哉父母恩，欲报形骸隔。年载困名途，岁月皆虚掷。虽然作冷官，难免素餐责。有书岂不读，吾父留手迹。有杯岂不举，吾母留口泽。显扬纵未能，光阴须爱惜。汝年已十三，留心在经籍。立志贵精勤，求师重诱掖。少壮能几何，珍重驹过隙。莫学我无闻，老大悲何益。,6
Tang,白行简,春从何处来,欲识春生处，先从木德来。入门潜报柳，度岭暗惊梅。透雪寒光散，消冰水镜开。晓迎郊骑发，夜逐斗杓回。淑气空中变，新声雨后催。偏宜资律吕，应是候阳台。,2
Song,王公炜,梅花 其一,枯霜剪尽千林叶，才放江头第一春。瘦影看来天爱画，孤根生处地无尘。夜郎岁晚逢羁客，谷口寒云见似人。绝是精神吟不尽，好枝和月插纱巾。,3
NanBei,卞彬,蚤虱赋（序）,余居贫，布衣十年不制。一袍之缊，有生所托，资其寒暑，无与易之。为人多病，起居甚疏，萦寝败絮，不能自释。兼摄性懈惰，懒事皮肤，澡刷不谨，浣，加以臭秽，故苇席蓬缨之间，蚤虱猥流。淫痒渭濩，无时恕肉，探揣擭撮，日不替手。虱有谚言，朝生暮孙。若吾之虱者，无汤沐之虑，绝相吊之忧，宴聚乎久襟烂布之裳，服无改换，掐啮不能加，脱略缓懒，复不勤于捕讨，孙孙息息，三十五岁焉。,1
Qing,殳丹生,金明池 秣陵怀古,断雁西风，瘦驴黄叶，又是关门日暮。仙梵度、清凉山寺，对凤阙绛云留处。见长干、宝塔翚飞，总阅尽、天界茫茫尘土。任沽酒南冈，垆头人老，莫问少年归去。裙屐风流叹如许。便画面薰衣，隐囊挥麈。倚司马、长城却敌，空剩春灯燕语。再休言、六代繁华，与半壁乾坤，残棋孤注。想虎踞龙蟠，江山形势，都付冷烟疏雨。,6
NanBei,鲍令晖,寄行人诗,桂吐两三枝，兰开四五叶。是时君不归，春风徒笑妾。,1
Yuan,僧至刚,山居,门外青山知几堆，白云閒锁不曾开。岭梅也似怜孤茕，时送暗香窗外来。,4
Ming,丘衍箕,七峰耸翠,亭亭七峰山，奇势两联络。初疑潜虬龙，再视鸾凤跃。群翠列高低，绘画亦莫若。融结太古初，不费神禹凿。老木参苍天，长松倚涧壑。岂无烂柯仙，石上看棋著。谈笑乾坤间，怡然遂所乐。,5
Yuan,邵亨贞,丁亥腊月廿八日立春云西翁有夜枕之作诘朝置酒饯岁次韵以复,蜡酒今朝腊，牛鞭昨日春。山林藏胜地，天地有遗民。池草生新梦，窗梅若故人。夜深风雪底，鸡唱又催晨。,4
Yuan,僧行端,拟寒山子诗六首 其三,名利是何物，人心不自灰。荣来终有辱，乐去可无哀。富冢草还出，贫门花亦开。耕桑枉辛苦，须白鬓毛衰。,4
NanBei,江淹,渡西塞望江上诸山诗,南国多异山，杂树共冬荣。潺湲夕涧急，嘈嘈晨鹍鸣。石林上参错，流沫下纵横。松气鉴青蔼，霞光铄丹英。望古一凝思，留滞桂枝情。结友爱远岳，采药好长生。当畏佳人晚，秋兰伤紫茎。海外果可学，岁暮诵仙经。,1
Ming,王冕,其三,山川今古在，伯业已寥寥。野雾迷花径，秋烟隔市桥。溪深新涨雨，江浊暗生潮。自喜兹行好，翩翩远市嚣。,5
NanBei,褚渊,登歌二首 其一,惟王建国，设庙凝灵。月荐流典，时祀晖经。瞻宸僾思，雨露追情。简日筮晷，閟奠升文。金罍渟桂，冲幄舒薰。备僚肃列，驻景开云。,1
Tang,王正己,赠廖融,病起正当秋阁迥，酒醒迎对夜涛寒。炉中药熟分僧饭，枕上琴闲借客弹。,2
Yuan,甘立,其二,博望封侯万里还，血流青海骨如山。将军新赐楼船印，锦缆牙樯杳霭间。,4
Yuan,吕思诚,其三 西峰晚照,西峰西向桂林西，数点晴云落照低。绝岳倚空排宝戟，斜晖转树绕雌蜺。锦纹零乱霞前映，翠影参差雨后迷。还似岘山诗酒客，醉来听唱《白铜鞮》。,4
Tang,皮日休,其三 太湖砚,求于花石间，怪状乃天然。中莹五寸剑，外差千叠莲。月融还似洗，云湿便堪研。寄与先生后，应添内外篇。,2
Tang,宋之问,幸岳寺应制,暂幸珠筵地，俱怜石濑清。泛流张翠幕，拂迥挂红旌。雅曲龙调管，芳樽蚁汎觥。陪欢玉座晚，复得听金声。,2
Yuan,方凤,书示同志,尚觉浮名累，樵渔寄此身。寻盟潜勖德，证业喜知新。气谊生无间，文章合有神。毋徒涉城市，出处任风尘。,4
Qing,方殿元,答城中友人见讯之作,不到春城五六年，年来生事有谁传？两株陶氏门前柳，一半颜生郭外田。黄鸟风边行乐酒，桃花浪里钓鱼船。翻嫌扬子无佳兴，独坐空亭草《太玄》。,6
Song,王诜,行香子,金井先秋，梧叶飘黄。几回惊觉梦初长。雨微烟淡。疏雨池塘。渐蓼花明，菱花冷，藕花凉。幽人已惯，枕单衾冷，任商飙、催换年光。问谁相伴，终日清狂。有竹间风，樽中酒，水边床。,3
Tang,于邵,释奠武成王乐章① 亚献终献,贰觞以献，三变其终。顾此非馨，尚达斯衷。茅缩可致，神歆载融。始神翊周，拯溺除凶。时维降祐，永绝兴戎。,2
Qing,王曾翼,过哈密,新疆南北此交冲，风土清嘉内地同。碧涨瓜田渠汩汩，翠翻麦浪野芃芃。花门夹道瞻熊轼，柳色沿堤引玉骢。小憩征骖倾艾酒，客中佳节度天中。,6
Yuan,沈右,其二,积雨空林喜报晴，杖藜随意傍江行。天寒木落青山出，日转沙虚白鸟鸣。漫拟东林时酿黍，自怜南亩晚归耕。颍川高士能相过，閒把瑶琴膝上横。,4
Ming,史锦林,红杏枝头春意闹,文杏枝头放，春来意正融。无声偏觉闹，有色遍飞红。特使芳姿斗，非关羯鼓隆。粉墙游子屐，酒肆落花风。似锦舒何丽，如霞望不穷。玉楼人醉处，金榜马归中。采蕊蜂衙散，穿林燕语工。岂同冬寂寞，但解染青枫。,5
Song,王益,句,不逢星汉使，谁识是灵槎。,3
WeiJin,傅咸,赠建平太守李叔龙诗,弘道兴化，实在良守。悠悠建平，皇泽未流。朝选于众，乃子之授。南荆注望，心乎克副。,0
Song,文天祥,和故人韵 其一,去岁湟中谷，医疮咸粜新。一言堪救药，三秩敢贪嗔。自是仁由己，休论哲保身。当时若瘖默，何面见乡人。,3
Tang,王梵志,其十五,耶娘年七十，不得远东西。出后倾危起，元知儿故违。,2
Tang,白元鉴,法堂,高踪遗可继，虚室即流尘。越国曾封邑，蓬莱早会真。馀风生户牖，残影照江滨。化鹤年犹远，空悲云水亲。,2
Ming,于若瀛,缺题,群英的历点苍苔，朵朵芙蓉并𦷾开。只恐西风易零落，殿芳故写岭头梅。,5
Yuan,任原,怀乡友汪彦才①,浮云聚散几悲欢，久客怀安忆万安。门对西山朝气爽，城临东海暮潮寒。身随断雁兼秋远，梦入疏砧向夜阑。为问松萝旧游好，别来风月共谁看。,4
Tang,湘妃庙,其八,目断魂销正惘然，九疑山际路漫漫。何人知得心中恨，空有湘江竹万竿。,2
Ming,王洪,其五,杨柳千门晓，莺花万国春。珥貂黄阁老，挥翰玉堂人。听鸟教收弋，观鱼止下纶。从兹亿万岁，同荷发生仁。,5
Tang,不详,其十,养斗形如木，迎春质似泥。信如风雨在，何惮迹卑栖。,2
WeiJin,傅玄,墙上难为趋,门有车马客，骖服若腾飞。革组结玉佩，蘩藻纷葳蕤。冯轼垂长缨，顾盻有馀辉。贫主屣弊履，整比蓝缕衣。客曰嘉病乎，正色意无疑。吐言若覆水，摇舌不可追。渭滨渔钓翁，乃为周所咨。颜回处陋巷，大圣称庶几。苟富不知度，千驷贱采薇。季孙由俭显，管仲病三归。夫差耽淫侈，终为越所围。遗身外荣利，然后享巍巍。迷者一何众，孔难知德希。甚美致憔悴，不如豚豕肥。杨朱泣路歧，失道令人悲。子贡欲自矜，原宪知共非。屈伸各异势，穷达不同资。夫唯体中庸，先天天不违。,0
Song,王献臣,麻姑坛,我佩绿绮琴，独上麻姑坛。七弦试拂拭，一天星斗寒。仙子为我来，降语五云端。世人知音少，君今休要弹。,3
NanBei,王僧孺,忽不任愁聊示固远诗,去秋客旧吴，今春投故越。泪逐东归水，心挂西斜月。未应岁贬颜，直以忧残发。,1
Qing,王时宪,旅舍感怀,侯门纵可曳长裾，懒癖偏安水竹居。台畔空传收骏骨，肆间敢望活枯鱼。鬓将如鹤频看镜，松欲成龙尚著书。百尺楼头且高卧，陈登豪气未全除。,6
Song,王存,句 其一,病鸾方振翼，饥隼乍离鞲。,3
Ming,于琳,杂诗,灼烁健少年，匹马弯强弓。横视藐四海，焉念江上翁。老翁仰天叹，白日西欲东。我昔十七八，目亦无飞鸿。上马舞双槊，下马赋秋风。倏忽年岁移，颓然不复雄。为我谢少年，日月如飞蓬。,5
Yuan,任士林,屡访开元陈高士不值,我亦乾坤一腐儒，杖藜时访白云居。故人不入江海梦，道士空惊世俗书。箫史凤归云缥缈，刘郎桃在雨扶疏。当年亲见东风事，杨柳丝丝二月馀。,4
Yuan,西昌寇,口占诗,头戴血淋漓，负母沿街走。遇我慈悲人，与汝一杯酒。我亦有家儿，雪色同冰藕。亦欲如汝贤，未知天从否？,4
Yuan,叶干林,送李石泉,风云令人瘦，关河怕酒醒。过桥春水绿，送客晚山青。君马巳先发，我舟湭暂停。临分耿无语，江上雨冥冥。,4
Song,王藻,其三 甘泉,一脉灵源来已长，色浓如醴味甘香。石龙洞处无尘染，留与仙家作玉浆。,3
Qing,孔素瑛,杨九娘庙,杨溪九曲水波平，古庙常留孝女名。今日桔槔声不断，花蚊无迹柳风清。,6
NanBei,张畅,河清颂,浑浑洪河，家国之滨。襟带晋卫，领袖齐秦。龙门诞溜，积石传津。乘运能有，经启天人。化流上帝，时表初星。飞书曝瑞，龙图照神。协灵既伟，通气载荣。,1
Ming,王云凤,过白桦岭,半日行难尽，高低险复平。草深猜地软，雨罢觉云轻。空谷驺舆过，深林虎豹惊。山头聊纵目，万里一川明。,5
Yuan,王祎,丁酉五月六日吴善卿宴诸公越城外唐氏别墅分得轻字,亭馆鉴湖曲，开轩水气清。战袍当暑换，舞袖傍筵迎。受雨枇杷熟，欺风翡翠轻。杯行敢辞醉，不负主人情。,4
Ming,王夫之,二贤祠重读义兴相公诗感赋,谢傅青山志，羊昙旧见招。千秋馀版椠，孤榭托云霄。弦望何时合，杜蘅今已凋。清浔二千里，遗恨在军谣。,5
Qing,毛国翰,斋夜独吟,种松南山麓，种竹南山椒。虚心荫劲直，相与成后凋。君子悲独行，冥心非所操。嘤嘤园中鸟，双飞集桑条。何况孤士心，得不思久要。园谷不可息，石泉不可淆。谁为亮此志，独夜成长谣。,6
Yuan,李裕,对酒感怀漫赋,半醉簪花出杏园，玉骢嘶过五门前。岂无绿酒酬佳节，坐对青山忆去年。蛱蝶有情嫌我懒，名花底事向谁怜。娇娘莫惜罗裙涴，看取腰肢醉后妍。,4
NanBei,沈约,洛阳道,洛阳大道中，佳丽实无比。燕裙傍日开，赵带随风靡。领上蒲萄绣，腰中合欢绮。佳人殊未来，薄暮空徙倚。,1
NanBei,何逊,落日前墟望赠范广州云诗,缘沟绿草蔓，扶楥杂华舒。轻烟澹柳色，重霞映日馀。遥遥长路远，寂寂行人疏。我心怀硕德，思欲命轻车。高门盛游侣，谁肯进畋渔。,1
WeiJin,胡济,瀍谷赋,嘉高冈之崇峻兮，临玄谷以远览。仰高丘之崔嵬兮，望清川之澹澹。尔乃涉重险，陟榛薄。倚春木，临幽壑。深谷豁以窈蔼，高峰郁而岝崿。,0
Song,王诜,颍昌湖上赠诸公,清影十分月，暗香干柄莲。不知从此别，高会复何年。,3
Tang,左偃,寄韩侍郎,谋身谋隐两无成，拙计深惭负耦耕。渐老可堪怀故国，多愁翻觉厌浮生。言诗幸遇明公许，守朴甘遭俗者轻。今日况闻搜草泽，独悲憔悴卧升平。,2
Yuan,乃贤,江东魏元德所制齐峰墨于上都慈仁殿赐文锦（一作缣）马湩以宠之既南归作诗以赠云,锦袭玄圭莹，龙香秘阁浮。渍毫春黛湿，拂楮翠云流。绣绮颁宫掖，琼浆出殿头。小臣沾雨露，千载荷恩休。,4
Song,王曾,句 其一,䌽燕迎春入宾飞，轻寒未放缕金衣。,3
Tang,元希声,其二,猗嗟众珍，以况君子。公侯之胄，必复其始。利器长材，温仪峻峙。显此元明，于斯备矣。,2
Tang,牟融,题竹,潇洒碧玉枝，清风追晋贤。数点渭川雨，一缕湘江烟。不见凤皇尾，谁识珊瑚鞭。柯亭丁相遇，惊听奏钧天。,2
Ming,叶春及,赵太史黎秘书庞太守湛别驾周明府祁孝廉过访石洞①,傲世吾何敢，高情客故来。鸟迎云盖入，花近野筵开。种秫常供酒，攀萝并上台。惟应渔父笑，桃向水边栽。,5
NanBei,江洪,渌水曲二首 其一,潺湲复皎洁，轻鲜自可悦。横使有情禽，照影遂孤绝。,1
Song,太史章,桐柏崇道观,神仙隐居尚深渺，径迂不欲与世通。必求峭拔出林杪，俯视左右环群峰。飞泉不测源所自，瀑注一落千丈虹。步跻石磴旋盘折，翠荫蒙密多长松。唐闻马练师，晋传葛仙翁。丹灰已死不复炽，独有翰墨留遗踪。定知华表立归鹤，谁见灵湫藏蛰龙。白云子，信亦稀，藐视声利如尘泥。仕途捷径非我乐，不死之乡终欲归。玉霄峰前烟扑扑，金庭宫外云霏霏。哀猿啸断月不古，桃杏得春还满枝。风驭寥寥何处在，孤坟棺殓只空衣。,3
WeiJin,曹茂之,兰亭诗（《诗纪》作行参军曹茂之。）,时来谁不怀，寄散山林间。尚想方外宾，迢迢有馀闲。,0
Tang,史延,清明日赐百僚新火,上苑连侯第，清明及暮春。九天初改火，万井属良辰。颁赐恩逾洽，承时庆自均。翠烟和柳嫩，红焰出花新。宠命尊三老，祥光烛万人。太平当此日，空复荷陶甄。,2
Song,王涤,赠子野归潮时会大名府,河朔频河地早寒，城烟牢落水回环。几番夜雨涨新岸，一片秋云归旧山。君驷渐腾梅岭外，我车犹枕菊篱间。潮人若问何如守，病骨支撑两鬓斑。,3
Yuan,雅琥,洛神,邺宫檐瓦似鸳飘，兰渚鸣鸾去国遥。谩说君王留宝枕，不闻仙子和琼箫。惊鸿易没青天月，沈鲤难凭碧海潮。肠断洛川东去水，野烟汀草共萧萧。,4
Yuan,方澜,石门夜泊,积雨暮天豁，炊烟隔林起。人喧落帆处，野语新月里。桑径绿如沃，麦风寒不已。一夕舟相衔，扰扰利名子。,4
Qing,王策,望江南 其一 无事二首,无个事，流目碧天西。万里江湖孤雁落，九秋风雨一龙飞。自捲钓丝归。,6
Yuan,王沂,御街行 其一 送王君冕二首,烟中列岫青无数。遮不断、长安路。杜鹃谁道等闲啼，迤逦得人归去。陇云秦树，周台汉苑，满眼相思处。停杯莫放离歌举。至剪烛、西窗语。元都燕麦又东风，自是刘郎迟暮。纫兰结佩，裁冰斫句，细和闲情赋。,4
Tang,王湾,哭补阙亡友綦毋学士,明代资多士，儒林得异才。书从金殿出，人向玉墀来。词学张平子，风仪褚彦回。崇仪希上德，近侍接元台。曩契心期早，今游宴赏陪。屡迁君擢桂，分尉我从梅。忽遇乘轺客，云倾构厦材。泣为洹水化，叹作泰山颓。冀善初将慰，寻言半始猜。位联情易感，交密痛难裁。远日寒旌暗，长风古挽哀。寰中无旧业，行处有新苔。反哭魂犹寄，终丧子尚孩。葬田门吏给，坟木路人栽。遽泄悲成往，俄传宠令回。玄经贻石室，朱绂耀泉台。地古春长闭，天明夜不开。登山一临哭，挥泪满蒿莱。,2
Ming,王行,先月楼二首 其二,结楼临水上，风景问如何。明月夜先到，清光秋更多。高檐垂碧汉，低槛俯金波。想得凭空阔，长吟复浩歌。,5
Qing,于云赞,挽黄葆元联,含悲孰若我多，十九年尊酒论交，匪但同门直骨肉；入梦还疑君在，二千石专城待治，奈方揽辔忽丘山。,6
Ming,王钝,密县令号苇巢,结苇栖身太古淳，华堂几见海飞尘。笑携琴鹤为良友，拟卜云松作近邻。白露惯经霜叶老，秋风难破屋茅贫。芳馨自可同兰室，舒卷从来别有春。,5
WeiJin,夏靖,答陆士衡诗,大哉乾元，万品资生。陶育五常，惟浊惟清。猗欤君子，诞禀纯精。行归于周，忠笃允诚。允诚伊何，拔群出俗。恒若不修，抱此素朴。履谦居冲，恒若不足。上交不谄，下交不渎。倬彼云汉，于章于天。九五翻飞，利见大人。大人有命，是牧是招。时行则行，遂升东朝。东朝光光，天同其曜。匪徒一台，天同其照。其照尔德，又简尔才。将登三事，百揆是厘。据仁为本，仗义为舆。经纬三坟，错综众书。斟酌圣奥，与道卷舒。靡靡陆生，帝度其心。静恭夙夜，莫其德音。德音既莫，其美弥深。为物之主，为士之林。天作高山，大王荒之。荡荡荆土，子其康之。风俗未敦，子其臧之。群彦未叙，子其纲之。忝荣剖符，悠悠在兹。羔裘豹祛，有愧不能。乃眷我顾，爰贻休诗。嘉睹嘉藻，以为清规。敢铭妙言，终始永思。,0
Ming,卜年,题千山雪霁图,吴松绫子千峰辟，笔穷造化疑神役。长林萧瑟同云稠，松髯藤蔓失其碧。南溪老叟蚤探梅，红衫箬笠携杖来。呼童折花过石梁，一路寒香带雪回。坐看霁色开云坞，巉岩山势如蹲虎。中有飞瀑走玉龙，山头树树皆含雨。残雪未消日欲昏，清溪几曲绕衡门。行行更入深山去，不知何处是归村。,5
Yuan,宋褧,从驾观承天护圣寺（至顺二年五月）,陪驾西郊外，遐观倦未还。荷深七里泊，云近五华山。境胜嗟来暮，官微愧不閒。凭高歌夏谚，直拟重跻攀。,4
Qing,王贞仪,生查子 闺怨,宵来风雨多，应妒花娇姹。秾艳一时空，忍煞芳华谢。无语倚阑干，闷对花枝下。红泪落双眸，簌簌如花洒。,6
Yuan,阿里耀卿,【正宫】醉太平,寒生玉壶，香烬金炉，晚来庭院景消疏，闲愁万缕。胡蝶归梦迷溪路，子规叫月啼芳树，玉人垂泪滴珍珠，似梨花暮雨。,4
WeiJin,陆机,庶人挽歌辞,死生各异方，昭非神色袭。贵贱礼有差，外相盛已集。魂衣何盈盈，旟旐何习习。父母拊棺号，兄弟扶筵泣。灵轜动轇轕，龙首矫崔嵬。挽歌挟毂唱，嘈嘈一何悲。浮云中容与，飘风不能回。渊鱼仰失梁，征鸟俯坠飞。念彼平生时，延宾陟此帏。宾阶有邻迹，我降无登辉。,0
Ming,王行,次韵杨孟载见寄,怀刺归来卧枕书，白云满榻闭门初。草《玄》未信扬雄病，礼法从知阮籍疏。短障夕阳悲蟋蟀，方塘秋水老芙蕖。南村口燥呼难得，一任狂风捲弊庐。,5
Ming,叶之芳,其二,归人南国去，乡路入江烟。远树低山郭，寒潮没渚田。长风飘薄暮，短日傍残年。萧索难为别，惟应故旧怜。,5
NanBei,褚緭,戏为诗,帽上著笼冠，裤上著朱衣。不知是今是，不知非昔非。,1
NanBei,王褒,饮马长城窟,北走长安道，征骑每经过。战垣临八阵，旌门对两和。屯兵戍陇北，饮马傍城阿。雪深无复道，冰合不生波。尘飞连阵聚，沙平骑迹多。昏昏垄坻月，耿耿雾中河。羽林犹角牴，将军尚雅歌。临戎常拔剑，蒙险屡提戈。秋风鸣马首，薄暮欲如何。,1
Qing,方竹,画华山坠驴图题跋,华山道上驴一蹶，天津桥畔鹃饶舌。炎宋官家三百年，城复隍兮只中叶。纷纭五季弄兵刀，黑龙检点加黄袍。燕夏二阴蚤根极，从兹滑乱持何牢。华山面识太平主，南北何曾一土宇。虞天诞降香孩儿，差强斧扆鼠变虎。值得先生笑口开，一笑还嘲一跌来。明日归山戏作此，且学大睡希夷子。,6
Yuan,昂吉,渔庄,待得桃开泛钓艖，春光三月到渔家。风回池上凭栏立，一对鲤鱼吹浪花。,4
Tang,王维,酬严少尹徐舍人见过不遇,公门暇日少，穷巷故人稀。偶值乘篮舆，非关避白衣。不知炊黍谷，谁解埽荆扉。君但倾茶碗，无妨骑马归。,2
Tang,戎昱,咏史（一作和蕃）,汉家青史上，计拙是和亲。社稷依明主，安危托妇人。岂能将玉貌，便拟静胡尘。地下千年骨，谁为辅佐臣。,2
Yuan,耶律楚材,其五,寂寞河中府，颓垣绕故城。园林无尽处，花木不知名。南岸独垂钓，西畴自省耕。为人但知足，何处不安生。,4
Tang,包佶,再过金陵（一作沈彬诗）,玉树歌终王气收，雁行高送石城秋。江山不管兴亡事，一任斜阳伴客愁。,2
Ming,王梅,拟钦赐日讲官鲜柿诗,霜日晴酣万颗红，金盘琥珀出深宫。尚方共喜尝新早，讲幄惊传受赐同。青简可能惭素食，琼浆端合润丹衷。杜陵有客空才思，寂寞樱桃叹转蓬。,5
Ming,尹子云,其二,何处穷遐瞩，丹梯近百层。阳坡先有草，阴壑已无冰。美景时相引，风怀晚尚仍。欲成宾主好，觞咏正堪凭。,5
Tang,天然,弄珠吟①,般若神珠妙难测，法性海中亲认得。隐现时游五蕴山，内外光明大神力。此珠无状非大小，昼夜圆明悉能照。用时无处复无踪，行住相随常了了。先圣相传相指授，信此珠人世希有。智者号明不离珠，迷人将珠不识走。吾师权指喻摩尼，采人无数入春池。争拈瓦砾将为宝，智者安然而得之。言下非近亦非远，体用如如转无转。万机珠对寸心中，一切时中巧方便。皇帝曾游于赤水，视听争求都不遂。罔像无心却得珠，能见能闻是虚伪。非自心，非因缘，妙中之妙玄中玄。森罗万像光中现，寻之不见有根源。烧六贼，烁四魔，能摧我山竭爱河。龙女灵山亲献佛，贫儿衣里几蹉砣。亦非性，亦非心，非性非心超古今。体绝名言名不得，权时题作《弄珠吟》。,2
Yuan,王翰,题画小景,万籁秋声近，双峰宿霭收。江涵林影碎，野接曙光浮。萝薜通书幌，莺花避钓舟。由来扬子宅，寂寞闭丹丘。,4
Ming,王㒜,东皋草堂二首 其一,明时何处著遗贤，路入东皋地自偏。十亩山田和玉种，数椽茅屋带云编。画中诗类王摩诘，物外仙同葛稚川。西祀东封知未了，佳音端合为谁传。,5
Yuan,李存,近诗五首 其一 美前丞相托克托公,丞相年方壮，高情照世间。堂堂先玉笋，恳恳别金銮。麟纪垂专美，鸡鸣习大闲。聪明既如此，愚守不应难。,4
Tang,晖和尚,颂,雪山养得一条蛇，寄著南山意如何？不是寻常毒恶物，参玄须得会先陁。,2
Qing,王叔兰,贺梁章钜70寿联,二十举乡，三十登第，四十还朝，五十出守，六十开府，七十归田，须知此后逍遥，一代福人多暇日；简如格言，详如随笔，博如旁证，精如选学，巧如联话，富如诗集，略数平生著述，千秋大业擅名山。,6
NanBei,魏收,七月七日登舜山诗,述职无风政，复路阻山河。还思麾盖日，留谢此山阿。,1
Ming,王渐逵,山居寺再和前韵,沿竹入层径，扪萝上峻坡。寺深闻罄远，楼遍碍云多。往事僧能道，豪吟客暂过。谁家烟艇外，时送采莲歌。,5
NanBei,任昉,答到建安饷杖诗,故人有所赠，称以冒霜筠。定是湘妃泪，潜洒遂邻彬。扶危复防咽，事归薄暮人。劳君尚齿意，矜此杖乡辰。复资后坐彦，候余方欠伸。献君千里笑，纾我百忧嚬。坐适虽有器，卧游苦无津。何由乘此竹，直见平生亲。,1
Yuan,林泉生,其四,吾尝观四时，亦复悲草木。秋风落人间，百卉不敢绿。岂无岩谷英，粲粲若松菊。但得根本坚，自然耐幽独。,4
Tang,李适,荅宋十一崖口五渡见赠,闻君访远山，跻险造幽绝。眇然青云境，观奇弥年月。登岭亦溯溪，孤舟事沿越。崿嶂传彩翠，崖磴互欹缺。石林上攒丛，金涧下明灭。扪壁窥丹井，梯苔瞰乳穴。忽枉岩中赠，对玩未尝辍。殷勤独往事，委曲鍊药说。邀余名山期，从尔泛海澨。岁晏秉宿心，斯言非徒设。,2
Yuan,于钦,锦秋亭①,霜风收绿锦，万顷水云秋。海气朝成市，山光晚对楼。舟车通北阙，图画入南州。且食鲈鱼美，吾盟在白鸥。,4
Tang,王鲁复,故白岩禅师院（一作王梦周诗）,能师还世名还在，空闭禅堂满院苔。花树不随人寂寞，数枝犹自出墙来。,2
Ming,王逢,过余刚中常清云林二首 其一,灵草绿含烟，桃花红满川。澹餐云外粥，清供石间泉。雨响注春酒，风鸣弹夜弦。经过恐难觅，养鹤洞门前。,5
Tang,戎昱,玉台体题湖上亭,湖入县西边，湖头胜事偏。绿竿初长笋，红颗未开莲。蔽日高高树，迎人小小船。清风长入坐，夏月似秋天。,2
Yuan,叶兰,寄张理卿,风色山城暮，雨声秋屋寒。弯弓为学晚，识字济时难。闻说元王履，欣弹贡禹冠。不才甘寂寞，愁坐夜漫漫。,4
Qing,水野大路,送禾原之上海,春风吹鬓影，草绿送君归。短笛一声远，轻帆千里飞。棋前防落子，酒后任忘机。船到申江日，言寻白版扉。,6
Yuan,李集,其二,遁夫衰甚矣，岁晚爱田家。把酒情多感，题诗字半斜。新年聊足乐，往事不须嗟。因忆草堂句，椒盘已颂花。,4
Song,方千里,瑞龙吟,楼前路。愁对万点风花，数行烟树。依依斜日红收，暮山翠接，平芜尽处。小留伫。还是画栏凭暖，半扃朱户。帘栊尽日无人，消凝怅望，时时自语。堪恨行云难系，赋情杨柳，徘徊犹舞。追想向来欢娱，怀抱非故。题红寄绿，魂断江南句。何时见、轻衫雾唾，芳茵莲步。燕子西飞去。为人试道，相思闷绪。空有肠千缕。清泪满，斑斑多于春雨。忍看鬓发，密堆飞絮。,3
Yuan,李道纯,咏藕 其一,一种灵苗异，其他迥不同。法身元洁白，真性本玲珑。外象头头曲，中间窍窍通。淤泥淹不得，发露满池红。,4
Song,逍遥子,其二,泉流东畔是蓬莱，我爱青山为展开。独倚瘦筇谁是伴，白云日晚自归来。,3
Yuan,林泉生,方广岩纪游,上方楼阁倚空明，磴路如天鸟亦惊。屋顶石岩常欲坠，檐前瀑雨不能晴。龙湫千古风雷气，山殿六时钟磬声。最爱白云飞不去，半山飘泊伴人行。,4
Qing,王鸣盛,秋风引,秋风一何怒，吹折江头树。寒衣犹未成，风莫向郎处。,6
Tang,僧玄奘,题西天舍眼塔（在西天）,帝释倾心崇二塔，为怜舍眼满千生。不因行苦过人表，岂得光流法界明。,2
Yuan,甘泳,过南湖,忽有一事碍胸次，摆脱不去呼酒来。溟溟濛濛混沌在，坦坦荡荡虚空开。精神一生留笔墨，形骸昨夜为尊罍。年年看梅今白发，晴日江路行莓苔。,4
Ming,王彝,其七 小飞虹,龙影夕连蜷，不饮吴江渚。截断涧东天，飞来涧西雨。,5
Yuan,王丹桂,凤栖梧 清明前三日因微雨过示众,割爱忘情惟谨谨。兔走乌飞，催逼年华迅。又是清明将欲近。家家烟火宜防慎。和气氤氲当宝运。细雨廉纤，不负阳春信。造化工夫犹此进。仙葩迤逦飘香韵。,4
Qing,尹嘉铨,隆中怀古,俊杰拥书观大略，致远襟怀安淡泊。平生谨慎有君知，六尺藐孤真可托。鱼水交欢起卧龙，纶巾羽扇倍雍容。世主岂无求贤意，天下才多恨未逢。三代而还共传语，伯仲之间见伊吕。谁忆长吟抱膝时，自比管乐人莫许。吁嗟文彩艳飞腾，席珍漫向时人称。未出草庐能相信，祇有徐颍川与崔博陵。男儿有志长落落，风流千载犹如昨。君不见罗者烝然视薮泽，鹍鹏久已翔寥廓。,6
Yuan,卞思义,汗酒,水火谁传既济方，满铛香汗滴琼浆。开尊错认蔷薇露，溜齿微沾菡萏香。水泄尾闾知节候，津生华盖识温凉。千钟鲁酒空劳劝，一酌端能作醉乡。,4
Yuan,吴会,送别阴阳教授,天官艺学久庞纷，太史名家属有闻。宝历敬时颁岁正，铜仪窥夜识星文。乌飞圭表移光影，龙咽筹壶定刻分。归后更详东井分，五珠何日聚贤群？,4
Yuan,僧梵琦,上都,王畿千里近，御苑四时春。苜蓿能肥马，葡萄不醉人。衮衣明日月，关塞绝风尘。古有官名谏，今无事可陈。,4
Ming,方向,桃源道中,桃源西望是辰州，两境中分五置邮。征旆影随红树没，断桥水带夕阳流。关山迢递孤臣路，风物凄凉满地秋。半世飘零竟何事，独骑瘦马重回头。,5
Ming,王禹声,月下闻雁得安字（集袁君学宅）,胡雁鸣秋朔气寒，尚依明月到长安。应怜毛羽冰霜悴，似诉关山道路难。客子音书频断绝，故园萸菊半凋残。遥天自送归飞影，知落芦花何处滩。,5
Yuan,白朴,木兰花慢 感香囊悼双文,览香囊无语，漫流泪、湿红纱。记恋恋成欢，匆匆解佩，不忍忘他。消残半襟兰麝，向绣茸、诗句映梅花。疏影横斜何处，暗香浮动谁家。春霜底事扫浓华。埋玉向泥沙。叹物是人非，虚迎桃叶，谁偶匏瓜。西风楚词歌罢，料芳魂、飞作碧天霞。镜里舞鸾空在，人间后会无涯。,4
Song,王当,江侯邀予作山水书以赠之,江侯乐山水，誓卜山水居。游戏天目道，箬帽跨蹇驴。村童习识之，拍手笑且呼。行行不知顾，心与山水俱。于兹且几年，所得应有馀。云胡不知厌，要予写诸图。昔者少壮日，戏墨谩妻奴。今衰眼目暗，笔砚久已疏。书来不得谢，督迫畴敢徐。图成不自识，浓谈恣所如。云深雾莫测，中恐藏于菟。人生孰非幻，作观随有无。江侯乐山水，何考其真欤。作诗调江侯，江侯其晓诸。观毕勿遽弃，酱瓿尚可糊。,3
Qing,王鸣盛,小市,小市黄茅店，孤村白板桥。停骖成一宿，客思最无聊。易酒偏难醉，燕歌漫独谣。故园梅蕊发，归梦入今宵。,6
Yuan,李昱,宿田家,薄暮投何处，田家白板扉。鸡栖留客久，犬吠见人稀。破壁风威劲，颓檐月色微。夜深灯火亮，犹织木棉机。,4
Ming,丁鸿阳,茶山夙雾,珊瑚几树傍莲台，薄霭氤氲锁不开。谩向定中窥色相，分明龙女献珠来。,5
Qing,王撰,赠杜于皇,忆自分携历变更，访君曾过石头城。人惊夔府贫来句，世重樊川乱后名。此地溪山千里梦，今宵尊酒廿年情。西陵放棹乘秋涨，好待荒郊泛月明。,6
Yuan,周霆震,壬寅旦日,衰迟违故里，丧乱守残编。鞍马儿童习，貂珰牧圉联。问春逢上日，颁朔忆当年。懒复谈迎送，焚香校太玄。,4
Ming,王世贞,春日过李三于鳞小饮适谢茂秦至有怀伯承明府,乘兴款柴扉，相逢骑马归。待予初下榻，对尔欲忘机。好客语中至，情人书后稀。悠然念离合，徙倚度斜晖。,5
WeiJin,张翼,答庾僧渊诗（庾当作康。）,茫茫混成始，豁矣四天朗。三辰还须弥，百亿同一像。灵和陶氤氲，会之有妙常。大慈济群生，冥感如影响。蔚蔚沙弥众，粲粲万心仰。谁不欣大乘，兆定于玄曩。三法虽成林，居士亦有党。不见虬与龙，洒鳞凌霄上。冲心超远寄，浪怀邈独往。众妙常所晞，维摩余所赏。苟未体善权，与子同佛仿。悠悠诚满域，所遗在废想。,0
Tang,蜀太妃徐氏,和题丹景山至德寺,丹景山头宿梵宫，玉轮金辂驻虚空。军持无水注寒碧，兰若有花开晚红。武士尽排青嶂下，内人皆在讲筵中。我家帝子传王业，积善终期四海同。,2
Yuan,卞元亨,绝句,牡丹曾是手亲栽，十度春风九不开。多少繁华零落尽，一枝犹待主人来。,4
Yuan,石盏德玉,仙吕赏花时,赴选皇都将俺学业酬。正是男儿得志秋。题金榜占鳌头。这万言策须当应口。直着那状元名喧满凤凰楼同张千下。,4
Tang,李适,奉和圣制九日侍宴应制得高字,禁苑秋光入，宸游霁色高。萸房颁䌽笥，菊蕊荐香醪。后骑萦堤柳，前旌拂御桃。王枚俱得从，浅浅愧飞毫。,2
NanBei,释亡名,其五 爱离,谁忍心中爱，分为别后思。几时相握手，呜噎不能辞。虽言万里隔，犹有望还期。如何九泉下，更无相见时。,1
Yuan,王恽,挽何参政母夫人哀辞三首 其一,友义当匍匐，无从涕泗涟。升堂原有约，临奠不容愆。念子初何冀，嗟予重惘然。会须陈渍酒，孤酹广平阡。,4
Song,毛珝,送客游吴,水乡秋易冷，珍重过吴松。在旅虽难遣，于诗莫厌攻。一轮僧寺月，半夜客船钟。况有贤州牧，知音是旧逢。,3
NanBei,刘孝绰,太子洑（《类聚》脱洑字。）,川平落日迥，落照满川涨。复此沦波地，派别引沮漳。耿耿流长脉，熠熠动微光。寒乌逐查漾，饥鹈拂浪翔。临泛自多美，况乃还故乡。榜人夜理楫，棹女暗成妆。欲侍春江曙，争涂向洛阳。,1
Ming,王思,过潮阳咏文山,厓门震电撼悲风，尧舜中华一梦空。燕市全归真俊伟，皋亭长揖愧奸雄。五坡岭压乾坤壮，千古身悬日月中。几度和平桥下路，不禁清泪洒遗弓。,5
Song,毛幵,满庭芳 其三 行次四安，用前韵，寄章叔通、沈无隐,濩落难容，崎岖堪笑，一年陆走川浮。又携妻子，两度过神州。紫蟹鲈鱼正美，凉天气、恰傍中秋。今宵意，无人伴我，快泻玉双舟。功名，聊尔耳，千金聘楚，万户封留。又争如物外，闲旷优游。好在东阡北陌，相从有、诸老风流。家山近，归休去也，不上望京楼。,3
Yuan,王廓,小孤山,江上青山一剑孤，气虹夜贯斗牛墟。寒藤古祠神所居，谩说彭郎迎小姑。俚言不经听者愚，举世孰与明其诬。山下长江通蜀吴，飞廉怒锁千舳舻。乾坤变色惨不舒，竿摧缆绝愁万夫。初疑破虏遇老狐，又讶伏波留贾胡。阳侯负弩雄前驱，冯夷击鼓严后车。六鳌掣钓轩蓬壶，八骏鞍辔鞭龙鱼。神灵怪骇千万殊，纵有健笔难穷书。一官长沙赋归欤，三年卧病南阳庐。故交新贵一字无，扁舟梦鲙松江鲈。行或止之不可虞，呼童取酒聊自娱。短歌激烈惊樵渔，掀髯一笑谁和予。邻商去住依祝巫，盘餐拜祠樯上乌。百钱之利众所趋，浪走不待晨鸡呼。进锐退速中乘除，未要冒险争前途。江山正自不我疏，我亦乐与江山俱。安得匹素百尺馀，他年写我东游图。,4
Qing,王烻,哀湖北吕堰驿死事巡检王翼孙,部勒新招募，安能任指挥。吏犹从战没，贼亦惜宫微。空槥收衣殓，孤魂带血归。即今各开府，经岁事攻围。,6
Yuan,吴锳,送麻仲德提点三茅观,麻姑连峰秀，仙人昔游盘。之子禀清淑，皎然冰雪颜。羁丱慕冲素，从师造天关。朝采碧珠华，夕骖白云鸾。嘉命被恩宠，飘飘暂南还。七宝得真镜，三茅领仙班。送别相兴期，行当一登攀。愿乘泠风御，翱翔五云端。,4
Qing,方以智,独往,同伴都分毛，麻鞋独入林。一年五变姓，十字九椎心。听惯干戈信，愁因风雨深。死生容易事，所痛为知音！,6
Ming,王宠,上方寺,山水云门会，林篁石道微。毫光空翠落，花雨瀑泉飞。麋鹿参金镜，莓苔积宝衣。浮湛竟何益，转觉此生非。,5
Yuan,李寿卿,骂玉郎,他生来野水荒村住。又不曾读甚古人书。怎么肯为英雄甘把红颜没。我久已后索与他盖一所设像的祠。建一统纪节的碑。这便是我表一点酬恩的处。,4
Ming,王虞凤,贺圣朝,彩线抛残金剪慵。绿鬟松。些些香唾湿残绒。小窗中。阿母拾花翻绣架，脸霞红。低垂凤颈剔春葱。意惺忪。,5
Ming,方国骅,趁市八首（录四首） 其一,贾舶鱼航雪里来，冷烟残店竹檐开。难逢公子重迎亥，欲访吴门旧姓梅。兕酒已闻狂士哭，犊裙翻见美人哀。逋臣漫向鱼盐逐，一曲长歌日暮回。,5
Yuan,甘立,其二,闻说新来白发稠，茂陵多病不胜愁。吟成定似张公子，痴绝真成顾虎头。,4
Qing,王世琛,灵山峡,瘴锁双峰合，江穿一线通。崩崖飞飓母，落日啸猿公。林暗苍梧雨，波翻厓海风。朝朝啼杜宇，萧瑟似巴东。,6
Tang,史瑜,句,溪从沮水流嶓冢，岭接青泥入剑天。,2
Yuan,林景英,言归,言归江海上，甘向石田耕。不愧为斯世，能閒过此生。地从邻竹占，树听野禽争。坐咏风涛外，南山尽日行。,4
Qing,文昭,其六,晚烟散发出林间，一岁曾能几度还。十里吟鞭归未晚，夕阳影里过琅山。,6
NanBei,萧祗,香茅诗,鶗鴂芳不歇，霜繁绿更滋。擢本同三脊，流芳有四时。粗根缩酒易，结解舞蚕迟。终当入楚贡，岂羡咏陈诗。,1
Yuan,周权,访张山民,又携诗卷出，几度不逢君。枯沼肥添雨，寒松暖借云。山窗多树色，石径老苔纹。后夜梅应发，清尊拟共分。,4
NanBei,沈满愿,登栖曲,凭高川陆近，望远阡陌多。相思隔重岭，相忆限长河。,1
Ming,丘兆麟,泇河,四月泇河滨，运艘千百㰕。我舟衔尾来，偶与同起止。八闸闭九月，一旬得百里。前途闸更繁，闭者转难启。转漕四十斛，至仅一石尔。庶土勤输将，咽喉实在此。一夫若当关，万夫不足恃。意外事未然，平陂亦物理。君相共策筹，庶乎消不轨。,5
Tang,僧护国,赠张驸马斑竹柱杖,此君与我在云溪，劲节奇文胜杖藜。为有岁寒堪赠远，玉阶行处愿提携。,2
Yuan,王祎,陪善卿枢密诸公看潮得流字,八月涛江上，风高万里秋。珊瑚归铁网，琬琰落银钩。谈笑真能事，追寻尽胜流。凭谁挽强弩，百箭射潮头。,4
Tang,岑羲,奉和春日幸望春宫应制,和风助律应韶年，清跸乘高入望仙。花笑莺歌迎帝辇，云披日霁俯皇川。南山近压仙楼上，北斗平临御扆前。一奉恩荣同镐宴，空知率舞听薰弦。,2
Tang,李显,贤首国师真赞,宿植明因，专求正真。庵园晦迹，莲界分身。阐扬释教，拯济迷津。常流一雨，恒净六尘。辨圃方开，言泉广浚。护持忍辱，勤修精进。讲集天华，微符地震。运斯法力，殄兹魔阵。爰标十观，用契四禅。普断烦恼，遐袪盖缠。心源鉴彻，法镜澄悬。慧筏周运，慈灯永传。名紫宸，声流绀域。梵众纲纪，僧徒楷则。镇洽四生，曾无懈息。播美三千，传芳百亿。,2
Yuan,孟汉卿,赚煞,你是必记心怀。你可也休疑虑。不是我嘱咐了重还嘱咐。争奈自己耽疾难动举。你教他借马寻驴莫踌躇。争奈纸笔全无。怎写平安两字书。老的只要你莫阻。说与俺看家拙妇。教他早些来把我这病人扶下。,4
Tang,毛女正美,赠华山游人 其一,药苗不满笥，又更上危巅。回首归去路，相将入翠烟。,2
Yuan,宋禧,送谢用敬,白发梅川客，梅天看种田。故人能再见，往事胜相传。海气楼台尽，山辉玉石全。秋来还有约，鸡黍愿丰年。,4
Yuan,邵亨贞,哭刘希孟先生 其一,蜀国山川秀，吴门阀阅深。家声推朔党，世业擅南音。时俗防遗直，江湖见古心。寥寥紫霞谱，诸子尚能寻。,4
Song,王枞,冬日同白玉蟾联句（二首（诗见白玉蟾四））,无正文。,3
Yuan,吴师道,送人北归,被褐南州客，依先北府居。起辞从事辟，归读古人书。暮雨江云湿，春风汴柳疏。他年有来雁，毋惜问何如。,4
Tang,李如璧,明月,三五月华流炯光，可怜怀归郢路长。逾江越汉津无梁，遥遥永夜思茫茫。昭君失宠辞上宫，蛾眉婵娟卧毡穹。胡人琵琶弹北风，汉家音信绝南鸿。昭君此时怨画工，可怜明月光朣胧。节既秋兮天向寒，沅有漪兮湘有澜。沅湘糺合淼漫漫，洛阳才子忆长安。可怜明月复团团，逐臣恋主心愈恪。弃妻思君情不薄，已悲芳岁徒沦落。复恐红颜坐销铄，可怜明月方照灼，向影倾身比葵藿。,2
Yuan,李集,其二,秋风满天地，久客不胜悲。迷路何多日，还家复几时。病闲甘寂寞，年去见衰迟。信美非吾室，沈吟有所思。,4
Tang,司空曙,送崔校书赴梓幕,碧峰天柱下，鼓角镇南军。管记催飞檄，蓬莱辍校文。栈霜朝似雪，江雾晚成云。想出褒中望，巴庸方路分。,2
Song,史声,题定慧院,寺名定慧知何代，桥古碑横不记年。古树乱鸦啼晚照，故园新蝶舞春烟。十层宝塔化尘路，五色云衢散上天。惟有玉莲池内水，沧浪深处老龙眠。,3
NanBei,江总,入摄山栖霞寺诗并序,净心抱冰雪，暮齿逼桑榆。太息波川迅，悲哉人世拘。岁华皆采穫，冬晚共严枯。濯流济八水，开襟入四衢。玆山灵妙合，当与天地俱。石濑乍深浅，崖烟递有无。缺碑横古隧，盘木卧荒涂。行行备履历，步步辚威纡。高僧迹共远，胜地心相符。樵隐各有得，丹青独不渝。遗风伫芳桂，比德喻生刍。寄言长往客，悽然伤鄙夫。,1
Song,丘崇,和张孝伯雪窗诗韵,洞门阴阴无俗客，楼观清雄使君宅。晴窗妙墨灿银钩，要比粉闱冬夏白。秀将嵩少只檐间，恍如积霰观商颜。蓝田塞关底足异，城阳郡楼那可攀。窗中四时同一念，不作寒温颠倒见。试看炎蒸定有无，始知此景无迁变。都城畏日腾朝光，趑趄奔竞车马行。腼面内热者谁子，来此为卿心骨凉。,3
WeiJin,苏蕙,璇玑图诗,琴清流楚激弦商秦曲发声悲摧藏音和咏思惟空堂心忧增慕怀惨伤仁。芳廊东步阶西游王姿淑窈窕伯邵南周风兴自后妃荒经离所怀叹嗟智。兰休桃林阴翳桑怀归思广河女卫郑楚樊厉节中闱淫遐旷路伤中情怀。凋翔飞燕巢双鸠土迤逶路遐志咏歌长叹不能奋飞妄清帏房君无家德。茂流泉清水激扬眷颀其人硕兴齐商双发歌我衮衣想华饰容朗镜明圣。熙长君思悲好仇旧蕤葳桀翠荣曜流华观冶容为谁感英曜珠光纷葩虞。阳愁叹发容摧伤乡悲情我感伤情征宫羽同声相追所多思感谁为荣唐。春方殊离仁君荣身苦惟艰生患多殷忧缠情将如何钦苍穹誓终笃志贞。墙禽心滨均深身加怀忧是婴藻文繁虎龙宁自感思岑形荧城荣明庭妙。面伯改汉物日我兼思何漫漫荣曜华雕旌孜孜伤情幽未犹倾苟难闱显。殊在者之品润乎愁苦艰是丁丽壮观饰容侧君在时岩在炎在不受乱华。意诚惑步育浸集悴我生何冤充颜曜绣衣梦想劳形峻慎盛戒义消作重。感故昵飘施愆殃少章时桑诗端无终始诗仁颜贞寒嵯深兴后姬源人荣。故遗亲飘生思愆精徽盛翳风比平始璇情贤丧物岁峨虑渐孽班祸谗章。新旧闻离天罪辜神恨昭盛兴作苏心玑明别改知识深微至嬖女因奸臣。霜废远微地积何遐微业孟鹿丽氏诗图显行华终凋渊察大赵婕所佞贤。水故离隔德怨因幽元倾宣鸣辞理兴义怨士容始松重远伐氏好恃凶惟。齐君殊乔贵其备旷悼思伤怀日往感年衰念是旧愆涯祸用飞辞恣害圣。洁子我木平根当远叹水感悲思忧远劳情谁为独居经在昭燕辇极我配。志惟同谁均难苦离戚戚情哀慕岁殊叹时贱女怀欢网防青实汉骄忠英。清新衾阴匀寻辛凤知我者谁世异浮寄倾鄙贱何如罗萌青生成盈贞皇。纯贞志一专所当麟沙流颓逝异浮沉华英翳曜潜阳林西昭景薄榆桑伦。望微精感通明神龙驰若然倏逝惟时年殊白日西移光滋愚谗漫顽凶匹。谁云浮寄身轻飞昭亏不盈无倏必盛有衰无日不陂流蒙谦退休孝慈离。思辉光饬桀殊文德离忠体一达心意志殊愤激何施电疑危远家和雍飘。想群离散妾孤遗怀仪容仰俯荣华丽饰身将无谁为逝容节敦贞淑思浮。怀悲哀声殊乖分圣赀何情忧感惟哀志节上通神祇推持所贞记自恭江。所春伤应翔雁归皇辞成者作体下遗葑菲采者无差生从是敬孝为基湘。亲刚柔有女为贱人房幽处己悯微身长路悲旷感生民梁山殊塞隔河津。,0
Tang,王绶,题戴徵君幽居,高卧云烟外，幽居静者心。门庭新种竹，桃李旧成林。窗户泉声入，池塘柳色深。松花多醴酒，终日会知音。,2
Qing,牛克敬,溪居,潺潺溪水绕柴扉，略与尘寰机事违。孤鹜自沈红日远，片帆遥指白云归。夏畦雨足间农少，野寺无僧晚磬稀。只有钓翁明月下，十千沽酒锦鳞肥。,6
Song,方逢辰,其二,扁舟一叶掠垂虹，因泛江莲得识公。千里军民安席上，一年宾主坐春中。斑催紫橐朝天近，梦到黄粱霍地空。契阔真情言不尽，只将楚些寄东风。,3
Tang,牛希济,其四,江绕黄陵春庙闲，娇莺独语关关。满庭重叠绿苔斑。阴云无事，四散自归山。箫鼓声稀香烬冷，月娥敛尽弯环。风流皆道胜人间。须知狂客，判死为红颜。,2
Qing,王揆,偕伯氏周臣过织帘先生故居同顾伊人访陈确庵夜宿,草堂人去薜萝存，洒泪空招未返魂。犹见康成遗故籍，忽思元亮老孤村。青浮稻色秋间路，白照芦花月里门。感旧愈难今夜别，追维生死对黄昏。,6
NanBei,谢灵运,七里濑诗,羁心积秋晨，晨积展游眺。孤客伤逝湍，徒旅苦奔峭。石浅水潺湲，日落山照曜。荒林纷沃若，哀禽相叫啸。遭物悼迁斥，存期得要妙。既秉上皇心，岂屑末代诮。目睹严子濑，想属任公钓。谁谓古今殊，异代可同调。,1
WeiJin,应玚,驰射赋 其一,于是阳春嘉日，讲肆馀暇，将逍遥于郊野，聊娱游于骋射。延宾鞠旅，星言夙驾。树应鞞路左，建丹旗于表路。群骏笼茸于衡首，咸皆腰袅与飞菟。陇修勒而容与，并轩翥而厉怒。尔乃结翻侔，齐伦匹。良乐授马，孙膑调驷。筹算克明，班次均壹。左揽繁弱，右接湛卫。控满流睇，应弦飞碎。旝动鼓震，噪声雷溃。重破累𥗋，流景倏忽。纷纭络驿，次授二八。放鞚长骋，神足奔越。终节三驱，矢下虚发。进截飞鸟，顾摧月支。须纡六钓，口弯七规。观者并气息而倾竦，咸侧企而腾移。尔乃萦回盘厉，按节和旋。翩翩神厉，体若飞仙。弈弈骍牡，既佶且闲。扬骊沛艾，蠖略相连。,0
Ming,王琏,村居,嫁女昏男不当村，竹篱茅舍绕溪门。邻翁社酒频相过，醉倒田家老瓦盆。,5
Yuan,丘处机,登蓬莱阁,一上蓬莱阁，虚心瞪目遥。云移山自长，水到海还消。俯视蛟龙窟，傍观鸟鹊桥。何忧远轻举，咫尺近丹霄。,4
Qing,于振,随扈东巡盛京,雉堞峥嵘杳霭间，睿谋握胜控雄关。南临渤海兼辽海，东接松山与杏山。应运功成遗垒在，太平日久戍楼闲。即今鸡犬桑麻地，飨蜡吹豳自往还。,6
Ming,王彦泓,友人招集不赴,为感蘼芜曲，无心赋锦鞋。怜香留故枕，祝梦掩空斋。酒畔红酥手，缨边翠羽钗。暂堪同一醉，幽恨几时排。,5
Ming,王锡衮,其二,朴学皋谟古，昌言圣主聆。硬黄摹猎碣，淡墨捧名经。胄子齐欢洽，真儒足典型。自今隆祀典，常照简编青。,5
Tang,李幼卿,其三,二仙自围棋，偶与樵夫会。仙家异人代，俄顷千年外。笙鹤何时还，仪形尚相对。,2
Ming,丁奉,眼儿媚 过华湖,芦苇萧萧奏轻，烟雨隔南洲。小航冒冷，孤帆披湿，一路吟讴。闲人俨似天随子，幽兴五湖秋。相知只在，渡头渔叟，沙嘴眠鸥。,5
Yuan,释力金,送济上人归省,苦学不耽春夜眠，思家却泛春江船。褰衣远道草头露，濯足故山花下泉。黄鹄方怀少年志，白云偶赋归来篇。再看入室须玄指，何限天香浮月边。,4
Tang,僧文偃,十二时歌,夜半子，愚夫说相似。鸡鸣丑，痴人捧龟首。平旦寅，晓何人。日出卯，韩情枯骨咬。食时辰，历历明机是悟真。禺中巳，去来南北子。日南午，认向途中苦。日昳未，夏逢说寒气。晡时申，张三李四会言真。日入酉，恒机何得守。黄昏戌，看见时光谁受屈。人定亥，直得分明沉苦海。,2
Yuan,吴景奎,漫兴,此生如寄耳，迁次竟何如。江上得安宅，山中有敝庐。一蓑成钓隐，三径遂吾初。去住浑无定，教儿且卜居。,4
Qing,王士禄,忆莱子杂诗,时复寻春郭，烟光纵目宽。山姿浓大泽，潮势汩三韩。小立抛藤杖，微吟侧箨冠。醉归还倒载，未厌海风寒。,6
Ming,文徵明,其二,秋声绕茅屋，落日井梧寒。疾病淹愁在，风烟逼岁残。闭门车辙断，围腹带痕宽。劳谢王玄度，时来觅故欢。,5
Ming,尹昕,挽李芝峰,圭璧昆山质，瑚琏太府珍。冲和元著德，温润更含真。手抉天孙锦，神融月窟春。词华笼万象，学业富千囷。先汉源流盛，全唐格律新。笔提文馆旧，衡入吏曹均。洞澈如开鉴，精深剧斲轮。暂荣思抑逊，恒乐是清贫。德秀真君子，希文第一伦。何知琼树瘁，俄报辅星沦。儒论伤前辈，朝端失硕人。易名宜卫典，停杵泣秦民。疲薾忝同契，从游最见亲。呼兄差甲子，倾盖始庚辰。莲榜联题姓，银台复逐尘。好诗争刻烛，嘉诲合书绅。世路悲欢促，浮生聚散频。寒情保庭柏，离思满江蘋。辇下重携袂，山南又卜邻。每期青眼数，方觊素怀伸。泡影流年失，风灯浪迹陈。山阳堪作赋，梁月解分身。万事嗟何及，斯文叹已湮。犹欣双凤在，东阁续前因。,5
Ming,于慎行,折杨柳,朱楼临大道，垂柳正依依。叶浅低愁黛，花轻上舞衣。三河春欲尽，五岭戍初归。何地应肠断，关前雪正飞。,5
WeiJin, 无名氏,白伫舞歌诗三首 其一,轻躯徐起何洋洋，高举两手白鹄翔。宛若龙转乍低昂，凝停善睐容仪光。如推若引留且行，随世而变诚无方。舞以尽神安可忘，晋世方昌乐未央。质如轻云色如银，爱之遗谁赠佳人。制以为袍馀作巾，袍以光躯巾拂尘。丽服在御会佳宾，醪醴盈樽美且淳。清歌徐舞降只神，四座欢乐胡可陈。,0
Ming,王逢年,折杨柳,边楼夜笛吹霜月，玉门杨柳边人折。长条短条系相思，故园东风莺啭枝。鸳鸯机上肠应断，绿满天涯人未归。,5
Yuan,李存,送徐典史归四明二首 其一,细雨堂前酒，初梅雪后吟。谁云新识面，已是旧知心。冉冉莲花幕，青青桂子林。箪瓢千古意，临别一何深。,4
Yuan,元好问,和仲梁,林影兼秋薄，云阴带晚凉。石潭鱼近藻，沙渚雁留霜。笑语无长路，登临岂异乡。一尊堪共醉，惜不是重阳。,4
Ming,公跻奎,蒙山叠翠,名山高并已无多，此去遥天能几何。雨过烟光明翠黛，日斜树色映青螺。斗牛森列仙峰近，虎豹参差鸟道讹。安得拂衣凌绝顶，白云丛里发长歌。,5
Qing,王云明,留别黄安父老,乡思萦长夜，天恩放老夫。涓埃宁万一，鸥鸟且江湖。犹忆触蛮斗，但凭牛马呼。衰颜休揽镜，壮志罢张弧。琴鹤仍无恙，壶浆俨在途。生还真似梦，此别莫长吁。既遇苍鹰击，敢云白璧诬。诸君情自切，三月政全无。善守清时法，勿忘旧令迂。可封期比户，握手暂踌蹰。,6
Ming,方献夫,其七,野水遗高韵，闲花送异香。冥心真得得，揣迹故凉凉。已胜湖边钓，何须瓮底藏。平生蓬矢志，矫首愧穹苍。,5
Yuan,李俊民,王生寿日,几度县弧节，当年琢玉郎。徐行知礼让，幼学爱文章。莫厌鱼同队，休随燕入堂。眉间色多喜，禁脔近东床。,4
Qing,王崇简,新秋感兴三首 其一,忆昔谁人秉国成，甘泉烽火岁频惊。盈庭聚讼惟钩党，伏阙求官藉论兵。坐使威权归北寺，遂令盗贼躏西京。五陵豪贵皆尘土，日暮青磷遍野横。,6
Qing,丁三在,亚子招饮湖楼即席分得先韵,城郭已非似昔年，湖山灵秀故依然。相逢臭味苔岑契，大好交情金石坚。旧恨早随春逝水，清谈怕问日沈渊。井亭桥下波如镜，照彻樽罍泪欲溅。,6
WeiJin,陆云,其二,悠悠君行迈，茕茕妾独止。山河安可逾，永路隔万里。京师多妖冶，粲粲都人子。雅步袅纤腰，巧笑发皓齿。佳丽良可美，衰贱焉足纪。远蒙眷顾言，衔恩非望始。,0
NanBei,陈少女,寄夫诗,自君上河梁，蓬首卧兰房。安得一樽酒，慰妾九回肠。,1
Yuan,丁鹤年,汩汩,汩汩在尘埃，羁怀不暂开。病将颜玉去，愁送鬓丝来。招隐惭高蹈，扶颠乏大才。行藏成两失，回首有馀哀。,4
WeiJin,殷允,石榴赋,余以暇日，散愁翰林，睹潘张石榴二赋，虽有其美，犹不尽善，客为措辞，故聊为书之，赋曰。或珠离于璚琬，或玉碎于雕觞，璘彬洒映，晔紫婴缃，焕若瑶英之攒钟瓛，粲若灵蚌之含珠珰。,0
Yuan,李致远,醉中天,那𥚃有令史每结勾强贼理。如今世上媳妇论丈夫的稀。这金环也只在我家权顿寄。我应当吃不出首的官司罪。他乱打拷教我招承个甚的。一壁厢官司又临逼。我可甚家有贤妻。,4
NanBei,僧达摩,其五,尊胜今藏古，无肱亦有肱。龙来方受宝，捧物复嫌名。,1
Song,方翥,过华严谒陈季若同年,老僧方丈倚云岩，窘束公私百不堪。虽有此泉无此耳，留君旬日驻征骖。,3
Tang,李敬玄,奉和别越王（太宗子贞，则天时为豫州刺史。）,飞盖回兰坂，宸襟伫柏梁。别馆分泾渭，归路指衡漳。关山通曙色，林籞遍春光。帝念纡千里，词波照五潢。,2
NanBei,北魏明元帝,铁浑仪铭,于皇大代，配天比祚。赫赫明明，声烈遐布。爰造兹器，考正宿度。贻法后叶，永垂典故。,1
Yuan,叶朱,古筑城曲二解 其一,长城三十万人夫，版筑罢劳骨已枯。万里尝忧绝地脉，丁夫命绝亦知无。,4
Qing,方坰,闻冯柳东登府乞休归里,半年暂酌桃溪月，千里俄归长水居。幸免折腰为俗吏，径思高枕卧衡庐。竹垞秋老间移艇，梅里花深伴著书。谁识故人容鬓改，岁寒依旧上征车。,6
Yuan,陵希惠,赋郭用和所藏古镜,汉皇蛇剑穿屋飞，伯禹神鼎沦泗涯。鲸翻鳌转总陵谷，此鉴零落何足疑。团团知是谁家物，偶向耕夫春陇得。苔昏土蚀篆文微，消尽清光质如有。忆昔清光未泯时，玉台鞶带生光辉。白发几挥豪杰泪，青娥曾照婵娟啼。汾阳诸孙诚好古，床上书连只环堵。闻之不惜抱衾裯，岂为深闺照媚妩。愿君试觅负局生，炯然秋月高堂明。一点莫遣飞埃侵，万古不灭如此心。,4
Song,王舫,次韵答陈石泉,炎气涨空碧，散作藕花秋。幽趣兰为佩，浮生芥作舟。可人从远别，何日许重游。奁玉清无底，楼居第几州。,3
Ming,孔闻謤,次韵和李东岳,马首幸无东，得闻赋八风。自因骨气别，不止书文同。午梦生春草，寒冰语夏虫。君行谁振铎，愁我作龙聋。,5
Ming,王鏊,归省过太湖,十年尘土面，一洗向清流。山与人相见，天将水共浮。落霞渔浦晚，斜日橘林秋。信美仍吾土，如何不少留。,5
Qing,王猷定,螺川早发,月落秋山晓，城头鼓角停。长江流剩梦，孤棹拨残星。露湿鸥衣白，天光雁字青。苍茫回首望，海岳一孤亭。,6
WeiJin,杨戏,其十六 吴子远,车骑高劲，惟其泛爱。以弱制强，不陷危坠。,0
Tang,李嗣真,其二 上品赞,程邈隶体，崔公篆势。梁李蔡索，郗皇韦卫。羊习献规，褚传羲制。邈乎天壤，光厥来裔。,2
Yuan,卜友曾,怀友,忆得城东卖酒旗，维舟立马意谁知。江流衮衮相思后，帆影悠悠独去时。巫峡秋云连泰华，金陵春草接黄陂。红尘孤负沧浪钓，犹拟梅边寄一诗。,4
Song,慧禅师,颂,朝朝日出东方，夜夜月落西户。如今大宋官家，尽是金枝玉树。,3
NanBei,丘迟,夜发密岩口诗,弭棹才假寐，击汰已争先。敞朗朝霞澈，惊明晓魄悬。万寻仰危石，百丈窥重泉。丛枝上点点，崩溜下填填。,1
Yuan,王泰亨,七星台,云低天阔七星台，鸿雁远衔霜信来。汾水晋山今古梦，夕阳无语重徘徊。,4
Tang,王师闵,题瀑布诗三首 其一,殷勤对绿醽，闲坐绕沙汀。怪来喧语笑，一派落青屏。,2
Yuan,王都中,武夷山二绝 其一,层崖叠空翠，台阁倚云开。灵函锁仙蜕，神物护蓬莱。,4
WeiJin,许询,诗,青松凝素髓，秋菊落芳英。,0
NanBei,萧巡,离合诗赠尚书令何敬容诗,伎能本无取，支叶复单贫。柯条谬承日，木石岂知晨。狗马诚难尽，犬羊非易驯。敩嚬既不似，学步孰极真。寔由紊朝典，是曰蠹彝伦。俗化于兹鄙，人涂自此分。,1
Qing,尤珍,寄家信,落日苍然远，浮云天际翔。潮声何处发，今夜宿江乡。有客归吴会，封题寄八行。明朝渡江去，烟水正茫茫。,6
WeiJin,杨戏,其十三 刘子初,尚书清尚，敕行整身。抗志存义，味览典文。倚其高风，好侔古人。,0
WeiJin,左芬,郁金颂,伊此奇草，名曰郁金。越自殊域，厥珍来寻。芬香酷烈，悦目欣心。明德惟馨，淑人是钦。窈窕妃媛，服之缡衿。永重名实，旷世弗沈。,0
Yuan,雅琥,酬江夏友人见寄,四海元龙眼界空，平生豪习竟谁雄。早知黔首成秦赘，悔学蛾眉入汉宫。曲水疏篁秋色里，小山丛桂月明中。故人岁晚能招隐，便买扁舟向汉东。,4
Tang,于鹄,赠兰若僧,一身禅诵苦，洒扫古花宫。静室门常闭，深萝月不通。悬灯乔木上，鸣磬乱幡中。附入高僧传，长称二远公。,2
NanBei,萧衍,其十,七彩紫金柱，九华白玉梁。但歌云不去，含吐有馀香。,1
Ming,王景,贺西平侯大人平越州,元戎承制扫蛮方，踏遍先王旧战场。又见孔明擒孟获，何殊充国破西羌。捷书入奏风云动，凯骑扬尘日月黄。圣主万年垂大统，海山无地不梯航。,5
Ming,叶槩,环清轩,新筑幽轩俯碧漪，一泓澄澈洞无涯。寒流晓浸蓬莱岛，秀色秋涵太液池。入座水光生几席，隔窗云气上帘帷。閒居尽日浑无事，惟对青山独赋诗。,5
Yuan,任士林,七夕客中,容易乡心秋自生，纡馀老态日纵横。无官谩赋五升籴，有妇难呼一石酲。露气满山高木落，秋声入屋短檠明。薄田可买归无计，星汉年年浪影清。,4
Yuan,僧梵琦,万里,万里故乡隔，扁舟何日还。黄云蓟北路，白雪辽西山。马倦客投店，鸡鸣人出关。吾思石桥隐，绝顶尚容攀。,4
NanBei,柳恽,其二,秋风度关陇，楚客奏归音。飒飒避霜叶，离离山塞禽。,1
Song,文洪源,齐云庵,齐云山特立，古刹悬危壁。翠竹舞柔风，高峰耸红日。龙井冽生寒，冰房清澈骨。半空神气怡，恍入群仙窟。仰盼天河明，俯濯龙潭碧。白云任去留，好鸟时栖息。一笑尘世空，此乐复何极。,3
NanBei,谢超宗,其十三 凯容乐（昭皇后室奏）,月灵诞庆，云瑞开祥。道茂渊柔，德表徽章。粹训宸中，仪形宙外。容蹈凝华，金羽传蔼。,1
Yuan,王都中,督役江行和雪牖韵,督役贤能不用刑，飘然东下似扬𦫃。一江雪浪翻银屋，两岸烟峦立翠屏。白鹭对人神亦爽，乌鹚入水气犹腥。鲸舟指日功成就，万斛乘风驾渺溟。,4
Yuan,元明善,寄翰苑诸公,苍烟绿树满汀沙，负手行吟日又斜。江水有时穷地脉，海云何处是天涯。生前几醉尊中酒，梦里曾乘海上槎。惆怅怀人重回首，晚风吹尽紫薇花。,4
Tang,王卓,观北番谒庙①,肃肃层城里，巍巍祖庙清。圣恩覃布濩，异域献精诚。冠盖分行列，戎夷变姓名。礼终齐百拜，心洁尽忠贞。瑞气千重色，箫韶九奏声。仗移迎日转，旆动逐风轻。休运威仪盛，丰年俎豆盈。不堪惭颂德，空此望簪缨。,2
WeiJin,毌丘俭,承露盘赋,伟神盘之殊异，邈迢迢以秀峙。树根芳林，濯景天池。嘉木灵草，绿叶素枝。飞阁鳞接而从连，层台偃蹇以横施。龟龙怪兽，嬉游乎其中。诡类壮观，杂遝众多。若乃肇制模熔，应变入神。穷数极理，究尽物伦。命班尔，召淳均。撰兰籍，简良辰。采名金于昆丘，斩扶桑以为薪。诏烛龙使吐火，运混元以陶甄。区阴阳而役神物，岂取力于丞民。用能弗经弗营，不日而成。匪雕匪断，天挺之灵。雄干碣以高立，干云雾而上征。盖取象于蓬莱，实神明之所凭，峻极过于阆风，凤高翔而弗升。远而望之，若紫霓下邻。双鹍集焉，即而视之，若璆琳之柱，华盖在端。上际辰极，下通九原。中承仙掌，既平且安。越古今而无匹，信奇异之可观。又能致休徵以辅性，岂徒虚设于芳园。采和气之精液，承清露于飞云。,0
WeiJin,徐丰之,兰亭诗二首（《诗纪》作行参军徐丰之二首。） 其二,清响拟丝竹，班荆对绮疏。零觞飞曲津，欢然朱颜舒。,0
NanBei,颜延之,五君咏五首 其一 阮步兵,阮公虽沦迹，识密鉴亦洞。沈醉似埋照，寓辞类托讽。长啸若怀人，越礼自惊众。物故不可论，途穷能无恸。,1
Qing,尤侗,送曾道扶司李汉中,江陵驿路满梅花，计日连云出谷斜。大丙山高环二华，五丁峡远接三巴。蒲鞭宽厚随羌俗，骢马威仪近汉家。更上陈仓怀古迹，武侯残壁起悲笳。,6
Yuan,元恺,其五,四面山抛碧玉环，当中亭子势孱颜。九天阊阖登临外，五代封疆指顾间。白鸟平芜晴野阔，苍烟乔木夕阳閒。客来不尽兴亡恨，吟袖翻风月下还。,4
Song,方千里,丹凤吟,宛转回肠离绪，懒倚危栏，愁登高阁。相思何处，人在绣帏罗幕。芳年艳齿，枉消虚过，会合丝轻，因缘蝉薄。暗想飞云骤雨，雾隔烟遮，相去还是天角。怅望不时梦到，素书谩说波浪恶。纵有青青发，渐吴霜妆点，容易凋铄。欢期何晚，忽忽坐惊摇落。顾影无言，清泪湿、但丝丝盈握。染斑客袖，归日须问著。,3
Tang,王大悦,云居寺门右石浮图铭,高塔峨峨，示延遐瞩。多生攘攘，动善偫触。兹设兹刹，无碍无疆。其福丰衍，其资广长。彼石惟坚，我性亦定。永永不灭，视以知正。,2
Ming,王嗣奭,九日闻范君材补官戏简,龙山吹帽日，北阙赐环新。好饮黄花酒，休令笑逐臣。,5
Qing,王于臣,更漏子 月夜,画帘前，雕槛外。月影欲来花碍。莲露寂，竹风清。萝墙一半明。剪灯媒，挥麈尾。情绪不过如此。歌婉转，听飘摇。谁人弄玉箫。,6
Yuan,吕诚,咏菩提叶灯,宝林萎叶堕天风，一落人间便不同。云镜荧煌开月匣，并刀裁剪费春工。星攒蜩翼冰绡薄，华拥虾须玉栅红。从此可传无尽燄，五湖今有水晶宫。,4
Yuan,申屠駉,金山寺,层层绀宇裹崔嵬，脚底江涛殷怒雷。塔影暗摇坤轴动，钟声晴击海门开。僧临水府洞中出，人泛仙槎海上来。六凿尘埃俱洗尽，不知身在妙高台。,4
Ming,王恪,题閤皂山,葛岭烟霞几万重，仙坛涌出翠芙蓉。琼林月上时闻鹤，丹鼎云生或见龙。天上佩环苍玉冷，山中冠剑紫苔封。凭谁唤起西风梦，鸣水台前五粒松。,5
Tang,僧护国,访云母山僧,森然古岩里，净行一番僧。松下滤寒水，佛前挑夜灯。莲花国土异，贝叶梵书能。想到空王境，无心问爱憎。,2
Song,王洋,晚宿村居,早趁林鸦泊，荒篱四面同。田夫留古意，野水识和风。倦仆欺予远，疲舆念汝功。尔嫌冬日促，吾兴在寒空。,3
NanBei,萧诠,赋得夜猿啼诗,桂月影才通，猿啼迥入风。隔岩还啸侣，临潭自响空。挂藤疑欲饮，吟枝似避弓。别有三声泪，沾裳竟不穷。,1
Song,王益,留题清凉院,背倚青峰面枕溪，濡毫新向壁间题。善根不挠金莲合，净界无尘水月齐。会启苾刍真乐境，花开檐卜远香畦。因思祖塔尝游处，更在龙蟠虎踞西。,3
Ming,王济元,奉挽复庵侍赠君一律,霜风吹雁暮云横，雕落俄惊失典型。市义一生田叔仿，论交千古宴平情。烂柯亭畔馀棋局，采石江头坠酒星。惭愧未能酬国士，只依残月吊空青。,5
Ming,文彭,柱山,沧海浩无极，空濛混太清。寒潮初拍岸，凉月已生明。烟雾虚尘界，星河动玉京。三山真可接，知有列仙行。,5
Ming,丘敦,寄妻韩氏诗三首 其一,十年夫妻五年离，况是来归未有期。岂乏朱楼不堪倚，天涯芳草正萋萋。,5
NanBei,萧察,悯时赋,嗟余命之殊薄实赋运之逢屯。既殷忧而弥岁，亦坎壈雨相邻」。昼营营而至晚，夜耿耿而通晨。望否极而反。泰，何杳杳而无津？悲晋玺之迁赵，痛汉鼎之移新。无田范之明略，愧夷齐之得仁。遂胡颜而苟免，谓小屈而或伸。岂妖珍之无已，何国步之长沦。恨少生而怯弱本无志于爪牙。谢两章之雄勇，恧二策之英华。岂三石于雩杜，异五马于琅邪。直受性而好善，类蓬生之在麻。冀无咎而沾庆，庶保静而蠲邪。何昊穷之不惠，值上帝之纡奢。神州鞠为茂草，赤县绕于长蛇。徒仰天而太息，空抚襟而咨嗟。伊古人之有怀，尚或感于知己。况华。萼联于霄极，宠渥流于无已。或小善而必褒，时片言而见美。昔待罪于禹州，历三改而见纪。获免戾于明时，遂超隆于宗子。始解印于稽山，即驱传于襄水。彼南阳之旧国，实天漠之嘉祉。既川岳之形势，复龙跃之基址。此首赏之谬及，谓维城之足恃。值诸侯之携贰，遂留滞千楚川。等句践之绝望，同重耳之终焉。望南枝而洒泣或，东顾而潺湲，归欤之情何极？首丘之思邈然，忽值魏师入讨于彼南荆，既兵车之赫赫俄。一鼓雨凌城，同寤生之舍许。等小白之全邢，伊社稷之不泯。实有感于生灵伊，吾人之固陋，本漂泊于流萍，忽沈滞于兹土。复岁月而无成。昔千乖之畿甸，今七里而盘萦。寡田邑而可赋，阙丘井而求兵。无河内之资峙，同荥阳之未平。夜骚骚而击析，尽孑孑而扬旌。烽连云而迥照。马伏枥而悲鸣，既有怀于斯日，亦焉得而云宁。彼云萝之旧都，乃标奇于昔者，验往记以瞻今，何名高而实寡？寂寥井邑，荒凉原野，徒揄扬于宋玉，空嗟咨于司马。南方卑而叹屈，长沙泾而悲贾。余国家之俟匡，庶兴周而祀夏，忽萦忧于此屈。岂年华之天假，加以徇盗鼠窃。蜂虿狐狸，群圉隶而为寇。聚藏获而成师，窥临津渚，跋扈江澹，屡征肇于殷岁，频战起于轩时。有扈兴于夏典，采芑著于周诗，方叔振于蛮貊，伯禽捷于淮夷，在逋秽其能几，会斩馘雨搴旗，彼积恶之必稔，岂天灵之可。欺，交川路之云拥，理惘怅雨未怡。,1
Ming,公鼐,栖霞邠都宫丘长春成道处,乘槎涉弱水，陟降迄仙都。石室谁开辟，丹台迹有无。十洲为近地，五岳识真图。坐听鸾笙晚，劳峰天外孤。,5
Ming,王永积,其五 马盘牧唱（咏马盘）,盘盘樵牧地，何年字马盘。数声牛背笛，不用跨雕鞍。,5
Tang,朱存,金陵览古 潮沟,流水东西傍帝台，六朝重为两朝开。曾有鹢首知高下，莫问鱼舟识去来。,2
Ming,王翰,春暮约鲁客游雁湖,桂树淮南隐，缄书喜见招。几年悲落魄，今日任逍遥。擢秀名空在，搴芳趣转饶。也知簪组累，不似学渔樵。,5
Yuan,李路,九日陪全尚书登敖峰,落帽风高雁影斜，萧萧红叶楚天涯。使君今日登临处，秋满江城菊未花。,4
Ming,史自守,季春书怀,东郊初日霁，四旷绝嚣尘。老至犹为客，花残已过春。青衫沾泪湿，白发夹愁新。未了平生业，乾坤耐此身。,5
WeiJin,刘琨,扶风歌,朝发广莫门。暮宿丹水山。左手弯繁弱。右手挥龙渊。顾瞻望宫阙。俯仰御飞轩。据鞍长叹息。泪下如流泉。系马长松下。废鞍高岳头。烈烈悲风起。泠泠涧水流。挥手长水流。挥手长相谢。哽咽不能言。浮云为我结。归鸟为我旋。去家日已远。安知存与亡。慷慨穷林中。抱膝独摧藏。麋鹿游我前。猿猴戏我侧。资粮既乏尽。薇蕨安可食。揽辔命徒侣。吟啸绝岩中。君子道微矣。夫子故有穷。惟昔李骞期。寄在匈奴庭。忠信反获罪。汉武不见明。我欲竟此曲。此曲悲且长。弃置勿重陈。重陈令心伤。,0
Song,毛滂,徐守生辰,徐卿二子后，吉梦亦罴熊。骨气本英物，文华今钜翁。聊因颔燕出，已觉额犀丰。谁伴岁寒色，冰霜十八公。,3
Ming,王微,偶作,月凉山气静，风断雁声孤。试问同怀侣，宵来得梦无。,5
NanBei,释宝月,行路难,君不见孤雁关外发，酸嘶度杨越。空城客子心肠断，幽闺思妇气欲绝。凝霜夜下拂罗衣，浮云中断开明月。夜夜遥遥徒相思，年年望望情不歇。取我匣中青铜镜，情人为我除白发。行路难，行路难。夜闻南城汉使度，使我流泪忆长安。,1
NanBei,朱记室,送别不及赠何殷二记室诗,凭轼徒下泪，裁书路已赊。远鼓依林响，连樯倚岸斜。山开云吐气，风愤浪生花。即此余伤别，何论尔望家。二君勖琬琰，无使没泥沙。,1
Ming,丁镛,游广化寺,岭路肩舆侧侧行，寒泉决决映衣明。苍松蟠屈岁华古，白鸟高飞羽翼轻。题字暂留游宦迹，看山少缓故乡情。前年记得登牛首，石磴分明云际横。,5
Qing,王灏,点绛唇,春到江南，东风著意催芳草。乳莺啼晚。林外孤峰小。暗数年华，半向邯郫老。伤怀抱。青衫湿了。无个人知道。,6
WeiJin,曹植,当欲游南山行,东海广且深，由卑下百川。五岳虽高大，不逆垢与尘。良木不十围，洪条无所因。长者能博爱，天下寄其身。大匠无弃材，船车用不均。锥刀各异能，何所独却前。嘉善而矜愚，大圣亦同然。仁者各寿考，四坐咸万年。,0
Yuan,余阙,葛编修挽歌（景光。）,昔别情何乐，今还语向谁？幽房通贝阙，空馆罥芜丝。未过徐公墓，徒怀有道碑。扁舟望湖曲，清泪湿江离。,4
Tang,安邑坊女,幽恨诗①,卜得上峡日，秋江风浪多。巴陵一夜雨，肠断木兰歌。,2
NanBei,虞繁,蜀葵赋,惟兹珍草，怀芬吐荣，挺河渭之膏壤，吸昴井之玄精。绕铜爵而疏植，映昆明而罗生。作妙观于神州，扇令名于东京。驰驿命而远致，攒华林而丽庭。申修翘之冉冉，播圆叶之青青。,1
Song,丁西湖,山中,金门待漏马嘶寒，月落宫墙未晓天。争子莫教容易扫，恐伤一片惜花心。,3
Yuan,王璋,雨止登土山龙湫,连峰干象纬，怪物宅岩隈。抱石多奇树，非时有怒雷。郡官迎水去，野老赛神来。似识幽寻意，山云为我开。,4
Tang,僧栖白,赠识古法师,重城深寺讲初休，却忆家山访旧游。对月与君相送夜，闻蛩教我独惊秋。云心杳杳难为别，鹤性萧萧不可留。遥想孤舟清渭上，飘然帆影起离愁。,2
Qing,毛奇龄,武进恽仲升过话,熟食春前近，扁舟江上来。乌啼木客冢，雨过越王台。畏路行何虑，空樽语易哀。函关天堑杳，使汝恋蒿莱。,6
Ming,方应选,偕陈仲醇陈箕仲游青野禅寺,隔桥横野寺，梵响荅农歌。钵水含风净，茶烟带雨和。天花挥麈落，竹翠拂衣多。便欲辞僧去，其如诗思何。,5
Tang,李君房,献茧赋（以将以给宗庙之服为韵）,冠六宫六职者。公桑而已矣。既卒蚕于世妇。乃奠茧于天子。稽诸祭典实可重。考诸女工斯为美。信率土而在兹。亦奉先而是以。当其令布明堂。时更青阳。蚕事既卒。女工式臧。然后衣礼服。出墙。奉兹珍茧。盈彼懿筐。累累乎如将荐卵。皎皎乎有类凝霜。既依于后。亦献于王。所以伸课绩之劳止。展威仪之孔将。遂缲三盆。修六服。或黼或黻。或朱或绿。期有事于王公。庶无劳于杼柚。侯其祎而。实足尚之。享庙之容克备。展敬之礼允釐。斯盖夫人之畏慎。王者之肃祗。不然者。赋有织纴之筐。贡有畎岱之丝。海人奉冰蚕至止。园客将丝绪来兹。冠冕之服可成。祭祀之仪可辑。可以重其珍美。可以扬其裼袭。何必桑坛而世妇斯复。茧馆而夫人乃入。俾来者既殚。恒日不暇给。盖欲输于勤苦。表我敬恭。厚礼奉于先祖。躬勤劝乃农功。使三宫之有序。斯百代之攸崇。是以献茧之道。治国之要。将取媲于三推。明至诚于九庙。,2
Yuan,仇远,孙康侯北归,淮海十年别，北归今几时。镜中无旧发，囊底有新诗。每恨为官缚，翻令见面迟。清都游历事，还许俗人知。,4
Qing,王焜,赠蜀使,尊酒此时别，猿声他夜同。江连白帝郭，月照汉王宫。蜀栈孤轺外，彭门积雾中。使旌随雁尽，留梦绕蚕丛。,6
Tang,吴豸之,少年行,承恩借猎小平津，使气常游中贵人。一掷千金浑是胆，家无四壁不知贫。,2
Yuan,杜仁杰,从军,野阔牛羊小，天低草树平。吴疆连晋境，汉卒杂番兵。月合围城晕，风酣战阵声。中原良苦地，上古错经营。,4
NanBei,萧统,东斋听讲诗,昔闻孔道贵，今睹释花珍。至理乃悟寂，承禀实能仁。示教虽三彻，妙法信平均。信言主鄙俗，延情方慕真。庶兹祛八倒，冀此遣六尘。良思大车道，方愿宝船津。长延永生肇，庶廗谅徐陈。是节朱明季，灼烁治渠新。霏云出翠岭，凉风起青蘋。既餐甘露旨，方欲书诸绅。,1
Song,王安国,杭州呈胜之①,游观须知此地佳，纷纷人物敌京华。林峦腊雪千岩水，城郭春风二月花。彩舫笙箫吹落日，画楼灯烛映残霞。如君援笔宜摹写，付与尘埃北客誇。,3
Yuan,周砥,赋得晚晴送禅师,浮云暮褰霁，空宇湛然清。复念还山客，迟迟南涧行。新禽响丛木，残照入孤城。即此閒来往，方纡尘外情。,4
Qing,方鹤斋,寿杨葆生,交到忘形敬益加，古稀当更惜春华。长身早食六年粟，合手曾栽四县花。梦醒前朝同水逝，老偕良友住天涯。肩柴付与儿孙代，买醉无钱君莫嗟。,6
Tang,任翻,三游巾子山寺感述,清秋绝顶竹房开，松鹤何年去不回。惟有前峰明月在，夜深犹过半江来。,2
Yuan,何儒行,清明前一日施敬叔约游广教寺（按宣城县志作永庆寺）,澄江西畔扣禅扃，暖日联镳趁踏青。茂树清泉丞相宅，閒云飞鸟谪仙亭。山中不雨花常润，林下无人兰自馨。醉后摩挲庭外碣，风霜杉桧几朝经。,4
Tang,白元鉴,讲堂,高踪谁可继，一室四无邻。听法空云水，成功集鬼神。烟霞生户牖，泉石障埃尘。越国今何在？空悲行路人。,2
Song,丘葵,赠曹贯之,一见如畴昔，人文两崛奇。豪来无一世，狂发有千诗。浩然乾坤塞，修名台省知。就寻一勺水，神物自应移。,3
Tang,克符道者,毗卢印,天中慈月三峰迥，指外悬河万派深。仙舸独游华藏海，无边川泽喜归心。,2
NanBei,费昶,春郊见美人诗,芳郊拾翠人，回袖卷芳春。金辉起步摇，红采发吹纶。阳阳盖顶日，飘飘马足尘。薄暮高楼下，当知妾姓秦。,1
Tang,僧灵一,送范律师往果州,终南千古后，独尔继卿名。离障非今日，脩因是几生。乱峰寒影暮，深涧野流清。远客归心苦，难为此别情。,2
Tang,僧皎然,荅豆卢居士春夜游东园见怀,春意赏不足，承夕步东园。事表精虑远，月中华木繁。开襟寄清景，遐想属空门。安得纚芳屣，看君幽径萱。,2
Ming,王鏊,赠琴士杨凌,家藏无长物，犹有一张琴。独抱中空节，能含太古音。老来唯信手，妙处不传心。归去北山北，秦筝世所钦。,5
Ming,僧文湛,西湖杂咏,宋家宫阙已萧萧，满目残阳照野蒿。独有两峰青不了，至今南北插云高。,5
Qing,王定柱,安平从雾雨中过用旧韵 其一,漠漠重阴猎猎风，新泥没径屐难通。宵来早拭看山眼，刚落南宫淡墨中。,6
Qing,王尔烈,龙泉寺（改旧作）,鸟引花迎到寺门，翠屏环拥绀宫尊。一千峰里烟霞胜，十六景中图画存。绝壁时悬云外屋，怪松皆走石间根。来游总向西堂宿，琼岛虚舟惬梦魂。,6
Tang,缺名一,其八,闻道须鬼兵，逢头即须搦。欲似园中果，未熟亦须摘。老少总皆去，共同众死厄。长命得八十，恰同寄住客。暂在主人家，不久自分擘。喻若行路人，前后踏光陌。,2
Qing,文廷式,周荇农阁学寿昌年丈挽诗（补录乙酉年作）,卅载文坛将，人传任昉名。养生通道箓，止足卧书城。史校兰台籍，诗搴蕙亩英。重翻先友志，那禁泪纵横。,6
Ming,丁敏,题吴江旧居,一身恒寄在烟霞，首夏归来玩物华。满径绿阴山柘叶，一篱香雪野薇花。东邻旆影招沽酒，西坞歌声唱采茶。幽景慰情聊自适，短筇微服看桑麻。,5
Yuan,江中称,寄道士甘益谦,梅花满树雪晴初，短发经秋不奈梳。匣拂绿尘看古剑，朱研清露勘残书。霜寒楚岫猿声远，月冷秦关雁影疏。却忆道人无一事，紫云深处好楼居。,4
Qing,王廷璧,秋日饮李相国园亭,山容全入画，老树动秋香。露叶萤光湿，风巢鹤梦凉。茶烟生暗竹，酒气霭回廊。莫拟平泉侈，卢鸿一草堂。,6
WeiJin,王蕴之,兰亭诗,散豁情志畅，尘缨忽已捐。仰咏挹馀芳，怡情味重渊。,0
Qing,文廷式,鹰,郁郁翀霄汉，吾知顾盼豪。风云长在足，搏击未辞绦。此去翔寥廓，何时见尔曹。向来飞动意，平蹴九天高。,6
Yuan,何儒行,其二,花落莺翻红雨，峰回鹭点青岚。人别春前春后，草迷江北江南。,4
Yuan,何节妇贺氏,齧指血题诗,泾渭难分清与浊，妾身不幸厄红巾。孤儿尚忍更他姓，烈女何曾嫁二人。白刃自挥心似铁，黄泉欲到骨如银。荒村日落猿啼处，过客闻之亦怆神。,4
Tang,缺名一,其十七,世间日月明，皎皎照众生。贵者乘车马，贱者膊担行。富者前身种，贫者悭贪生。贫富有殊别，业报自相迎。闻强造功德，吃著自身荣。智者天上去，愚者入深坑。,2
Qing,文汉光,怀存庄,秋风动淮泗，万叶已纷飞。昨夜闻征雁，寒霜照铁衣。兵戈官道梗，患难故交稀。共有思亲泪，何当并辔归。,6
Yuan,王懋德,通州东庵二首 其一,借榻禅房秋已深，碧云窗外弄清音。空阶落尽胡桃叶，霜满东篱菊有金。,4
Yuan,余寅,赤乌碑,仙苑群居鹿，丰碑纪赤乌。三分遗故国，千载祝浮屠。,4
WeiJin,曹植,惟汉行,太极定二仪，清浊始以形。三光炤八极，天道甚著明。为人立君长，欲以遂其生。行仁章以瑞，变故诫骄盈。神高而听卑，报若响应声。明主敬细微，三季瞢天经。二皇称至化，盛哉唐虞庭。禹汤继厥德，周亦致太平。在昔怀帝京，日昃不敢宁。济济在公朝，万载驰其名。,0
Ming,王掖,其二,王门激楚曲，相府西凉调。愁中换宫商，郎毋看妾笑。,5
NanBei,萧衍,阊阖篇,西汉本佳妍，金马望甘泉。卫尉屯兵上，期门晓漏传。犹重河东赋，欲知追神仙。羽骑凌云转，阊阖带空悬。长旗扫月窟，凤迹辗星躔。但使丹砂就，能令忆万年。,1
NanBei,谢庄,七夕夜咏牛女应制诗,辍机起春暮，停箱动秋衿。璇居照汉右，芝驾肃河阴。容裔泛星道，逶迤济烟浔。陆离迎宵佩，倏烁望昏簪。俱倾环气怨，共歇浃年心。珠殿釭未沬，瑶庭露已深。夕清岂淹拂，弦辉无久临。,1
WeiJin,董京,其二,孔子不遇。时彼感麟。麟乎麟。胡不遁世以存真。,0
Tang,僧小白,宿金庭观（在嵊县东南七十二里）,羽客相留宿上方，金庭风月冷如霜。直饶人世三千岁，未抵仙家一夜长。,2
Ming,王应华,次天和尚韵,皈依遥望海三峰，灯燄相传岸岸通。半偈但聆无语处，灵山消息共从容。,5
Ming,王绩,其二,石罅悬云乳溜凝，层层洞穴尽天成。祗缘地僻游人少，龙隐诸岩浪得名。,5
Tang,牛上士,狮子赋,穷汗漫之大荒。当昆崙之南轴。铄精刚之猛气。产灵猊之兽族。指千里于崇朝。逾铁山而往复。非取俊于熊豹。岂方姿于甝虪。故其方颐蹙额。隅目高眶。攫地蹲踞。腾空抑扬。簇拳毛以被颈。缕柔毳以为裳。逢之者碎。犀象闻而顿伏。值之者破。雕鹗不敢飞翔。哮呼奋迅。睒瞲腾振。掌擭攒铍。口衔霜刃。怒双睛以电射。揭一吼而雷震。似乌获之摧锋。疑项王之入阵。及夫朝晡未食。鼓髯奋力。后劲双瞬。前张阔臆。蹉殊榛以傲睨。跳绝梁而翕赩。倏横噬而风驰。乃掉尾而雷息。口裂奔貙。足捎狂兕。猛虎摧于掌握。豪猪碎于牙齿。既饱饫而心和。乃宛颈而帖耳。彷徨于金河之外。生长乎葱山之里。嘉此兽之奇杰。邈蹻劲而殊材。随马牛而内向。顺讴歌而朅来。逾乌城之积阻。献龙阙之崔嵬。资译人之纳贡。弭雄心以效能。何虞者之维絷。惊牙爪之可怖。顿金锁而长縻。闭铁牢而永固。悲此生之窘束。怀旧国而愁慕。虽食肉于当年。思尽力而无路。羡文豹之掎鹿。美韩卢之逐兔。伊薄技之见收。而伟材之不顾。闻夫天以煦育为施。草木皆春。帝以惠训为施。猛戾皆仁。夏后氏扰骊龙而伏皂。轩辕氏役熊罴以佐人。此奇兽之为用。岂无用而来驯。何不校之于搏击。投之于绝伦。而使之郁郁于穷槛。区区于后尘者乎。,2
NanBei,刘删,侯司空第山园咏妓①,石家金谷妓，妆罢出兰闺。看花争欲笑，闻瑟似能啼。山边歌落日，池上舞前溪。持人当桃李，无处不成蹊。,1
Yuan,何中,其二,归鸟情方远，啼鹃泪未收。渊明姑托醉，老杜不胜愁。云冷花无主，山寒雨似秋。江南春水足，何处具扁舟。,4
Ming,王恭,春莫田家,野藤垂谷口，林径少人行。茅屋先春补，沙田候水耕。篱深孤犬吠，树密一鸠鸣。花落家僮扫，寥寥远市声。,5
Ming,王阜,题李氏江湖雅趣卷,闽南李君清且奇，雅趣未许傍人知。九洲四海坐超忽，三江五湖开渺㳽。孤琴独鹤闽南路，万里双鱼传尺素。鸟外残霜七泽秋，唫边疏雨三湘暮。天低剑阁云满身，水接瞿塘月近津。玉垒倚空山入楚，锦江翻雪树浮秦。十年斗酒新丰市，不作五陵游子意。八千驿路归梦中，百二关山醉乡里。天津客舍临洛城，中州原野如掌平。华嵩互应砚屏绿，河洛争涵书幌清。汉江鸭绿变春酒，齐鲁岚光青未了。白雁声沈蓟北春，琼花影落淮南晓。钱塘江霁暮烟销，曾向吴门看夜潮。天宇月明银汉转，海门雷动玉山摇。香炉峰前双瀑布，玉龙出峡苍烟破。五老云霞载酒来，九江雪浪扬帆过。驱车暂驻台江下，沙合雨晴堪洗马。榕边几度共吟樽，竹里时同诵风雅。九华山色翠屏开，五马潮头画舫回。屴崱天风迎晓屐，偃旗岚影蘸春杯。平生客寓江湖久，雅趣由来世稀有。明朝买棹整丝纶，知作沧江钓鳌手。,5
Qing,于成龙,雾,大雾满虚空，山川一混濛。人声远近际，树色有无中。旭日光微杳，群阴惨薄丛。模糊难见路，举足我心忡。,6
Yuan,吴炳,古镜,雁去悲银海，螭蟠泣鬼工。黄肠迷汉柏，野火上秦蓬。浓翠凝螺黛，鲜朱溃守宫。漆添灯晕黑，文灭绣奁红。一旦珠还浦，千年剑出酆。雾馀空黯淡，云在月朦胧。伏兽衔丝结，蒙絺画羽虫。粉绵施婉转，台玉刻玲珑。匪茹曾申诫，惟明可保躬。他时赐盘鉴，来照梦中熊。,4
NanBei,阮卓,赋得咏风诗,高风应爽节，摇落渐疏林。吹云旅雁断，临谷晓松吟。屡惜凉秋扇，常飘清夜琴。泠泠随《列子》，弥谐逸豫心。,1
Yuan,王仲文,滚绣球,我这𥚃孜孜的觑个真。悠悠的諕了魂。杨谢祖云：母亲。你怕怎么。正旦唱：儿呵怎不教您娘心困。怎生来你这送女客了事的公人。卜儿云：兀那死了的是我那女孩儿也。正旦唱：媳妇儿也你心性儿淳。气格儿温。比着那望夫石不差分寸。这的就是您筑坟台包土罗裙。则这半丘黄土谁埋骨。抵多少一上青山便化身。也枉了你这芳春。,4
Tang,纥干讽,新阳改故阴,律管才推候，寒郊忽变阴。微和方应节，积惨已辞林。暗觉馀澌断，潜惊丽景侵。禁城佳气换，北陆翠烟深。有截知遐布，无私荷照临。韶光如可及，莺谷免幽沈。,2
Song,方信孺,西山凿池种白莲作,池开新白遍天涯，未许东风擅一家。苍桂丛中苍桂树，碧莲峰里碧莲花。波光分破湖千顷，云影斜飞水一洼。待著栏干横浅绿，浮萍开处见鱼虾。,3
WeiJin,左芬,万年公主诔,昔蒲衣早智，周晋夙成。咸以岐嶷，名存典经。猗欤公主，在幼克哲。方德比齿，有邈先烈。何德之盛，而年或阙。何华之繁，而实不结。雨坠风逝，形影长灭。赫赫京室，河洛所经。阴精发曜，降兹淑灵。笃生公主，诞膺休桢。秀出紫微，日晖月明。既睇艳姿，徽音孔昭。盼茜其媚，婉曼其𡠀。宠玩轩陛，如琼如瑶。虽则弱齿，双德兼苞。五福所集，闻之先民。积善钟庆，祐德辅仁。宜终淑美，光晖日新。云何降戾，景命不振。晔晔荣曜，芳蕤始芳。何辜于天，猥遇降霜。茕茕稚魂，飘飘遐翔。于戏何辜，痛兹不福。生而何晚，殁而何速。酷矣皇灵，谬哉司禄。呜呼哀哉！日月载驰，白露凝结。自主薨徂，奄离时节。吉凶乖邈，存亡异制。将迁幽都，潜神永翳。呜呼公主！魂岂是绥。岌岌灵轜，骏驷騑騑。挽僮齐唱，悲音激摧。士女歔欷，高风增哀。一日不见，采萧作歌。况我公主，形灭体讹。精灵迁逝，幽此中阿。言思言念，涕泪滂沱。呜呼哀哉！,0
Tang,王涯,陇上行,负羽到边州，鸣笳度陇头。云黄知塞近，草白见边秋。,2
Tang,李君武,咏泥,椒涂香气溢，芝封玺文生。色逐梨阳紫，名随蜀道清。一丸封汉塞，数斗浊秦泾。不分高楼妾，特况别离情。,2
WeiJin,石崇,大雅吟,堂堂太祖，渊弘其量。仁格宇宙，义风遐畅。启土万里，志在翼亮。三分有二，周文是尚。于穆武王，奕世载聪。钦明冲默，文思允恭。武则不猛，化则时雍。庭有仪凤，郊有游龙。启路千里，万国率从。荡清吴会，六合乃同。百姓仰德，良史书功。超越三代，唐虞比踪。,0
Tang,王昌龄,驾幸河东,晋水千庐合，汾桥万国从。开唐天业盛，入沛圣恩浓。下辇回三象，题碑任六龙。睿明悬日月，千岁此时逢。,2
Qing,孔继鑅,钱武肃王祠联,吴越之间，至今乐土；汉唐以后，无此贤王。,6
Yuan,汪鑫,松间曲,松月澹澹松风微，松枝郁郁松花飞。松关半掩松四围，松下美人归不归。巢松有鹤旧相识，斸松有苓饥可食。空山四寂松无声，长吟独坐松间石。,4
Qing,王灿,过大觉庵,高刹踞峰头，登临俯一州。斗城当寺立，弓水抱村流。云白禅机静，霜青古木秋。尘劳何日息，常向此间游。,6
Yuan,林景英,剑子歌,匣龙夜半忽飞去，猛挟水涛还故处。芙蓉光断血花寒，腥魂湿带天吴泪。谁人手挽银河水，神工剪下蚩尤尾。冶金不跃人间灵，时听七星自相语。乾坤万里清尘沙，手持大柄还天家。鸿门健舞好粗胆，岂信曾经斩白蛇。,4
Ming,叶盛,题画,绿树青山漾碧流，画中风景似扬州。隔江明灭渔人火，出岸高低估客舟。去燕来鸿千古事，閒花野草一春愁。不知谁在红尘外，独向蕃釐观里游。,5
Ming,叶夔,其三 藏春坞,造化一元气，流行无间然。光华深濯濯，花木自年年。雨后多生意，山中别有天。风霜任摇落，此地暖生烟。,5
Yuan,叶懋,梅庄为矢得贤赋,千树梅花照眼明，主翁诗思与同清。云裁野服迎春著，玉种高田带雪耕。柿叶满窗书已遍，松肪浮酿酒初成。扁舟莫动山阴兴，宣室承釐待贾生。,4
NanBei,谢惠连,代古诗（一作拟客从远方来。）,客从远方来，赠我鹄文绫。贮以相思箧，缄以同心绳。裁为亲身服，著以俱寝兴。别来经年岁，欢心不同凌。泻酒置井中，谁能辨斗升。合如杯中水，谁能判淄渑。,1
Song,王汶,寄韩涧泉三首 其一,达人贵适己，脱屣离王庭。袖此转物手，悦我违俗醒。睆彼岐山鸟，扬光来青冥。岂其览德辉，而肯啄腐腥。翻云吐嘉音，濯露洁脩翎。纷纷世网密，何由觌尔形。,3
Tang,织女,赠郭翰二首① 其一,河汉虽云阔，三秋尚有期。情人终已矣，良会更何时。,2
Ming,释方泽,游顶少岳南园看牡丹作,日暮天气嘉，言寻仲蔚家。谁知萧散地，仍有艳阳花。彩眩千重锦，香蒸一片霞。道人空色相，聊复惜年华。,5
WeiJin,许询,竹扇诗,良工眇芳林，妙思触物骋。篾疑秋蝉翼，团取望舒景。,0
Qing,方履篯,送支子翔凤翱出都,秋阴三日寒威遍，落叶萧疏隔轻霰。支君别我去江淮，清泪凝沙掩君面。少年走马凌燕云，争说名花满芳甸。千里心交似尔稀，一生诗骨无人见。肝胆文章百不宜，散雪抟沙何所恋。嗟君飘泊天东南，予亦苍凉赋游倦。但识羁栖胜奔走，失侣哀鸣不如雁。双毂盘峰激石湍，扁舟破浪催银箭。傥怜燕市十丈尘，为剪吴淞石尺练。,6
Qing,丁居信,凤山任满留别①,海峤欣逢报政年，愧无异绩纪瑶编。灯残细阅琴堂卷，雨后勤观绿野田。八社莺声迟驿使，半屏日色促行鞭。临歧依恋无他祝，大有频歌入舜弦。,6
Ming,王维桢,寄谢氏,佳人邈难即，言在赤霞岑。高视天宇外，长啸扬哀音。前临沧海波，云是桑麻林。神理悟变化，何浮不有沉。幽怀自兹释，仙侣相追寻。朝骑白鹿游，暮采瑶华吟。傥遇云中翰，愿以遗同心。上言结永好，下言保芳馨。,5
Ming,王敞,登浮碧楼,山阁凌空起，孤云挟雨飞。好花临驿路，小艇占渔矶。石磴斜通郭，烟村半掩扉。主人留客意，薄暮肯言归。,5
NanBei,沈满愿,晨风行,理楫令舟人。停舻息旅薄河津。念君劬劳冒风尘。临路挥袂泪沾巾。飙流劲润逝若飞。山高帆急绝音徽。留子句句独言归。中心茕茕将依谁。风弥叶落永难索。神往形返情错漠。循带易缓愁难却。心之忧矣颇销铄。,1
Yuan,王结,摸鱼儿 秋日旅怀,快秋风飒然来此，可能消尽残暑。辞巢燕子呢喃语，唤起满怀离苦。来又去。定笑我、两年京洛长羁旅。此时愁绪。更门掩苍苔，黄昏人静，闲听打窗雨。英雄事，谩说闻鸡起舞。幽怀感念今古。金张七叶貂蝉贵，寂寞子云谁数。痴绝处。又刬地、欲操朱墨趋官府。瑶琴独抚。惟流水高山，遗音三叹，犹冀伤心遇。,4
WeiJin,庾肃之,玉赞,圆璧月镜，璆琳星罗。结秀蓝田，辉真荆和。元圭特达，瑜不掩瑕。质鲜气润，流映滂沱。,0
Tang,僧知玄,荅僧澈,观君法苑思冲虚，使我真乘刃有馀。若使龙光时可待，应怜僧肇论成初。五车外典知谁敌，九趣多才恐不如。萧寺讲轩横淡荡，帝乡云树正扶疏。几生曾得阇瑜意，今日堪将贝叶书。一振微言冠千古，何人执卷问吾庐。,2
Song,王雱,诗一首,杜家园上好花时，尚有梅花三两枝。日暮欲归岩下宿，为贪香雪故来迟。,3
Tang,僧本寂,四禁偈,莫行心处路，不挂本来衣。何须正恁么，切忌来生时。,2
Song,《靖康小雅》作者,东京留守宗公（泽）,洪河滔滔，撼野摧山。砥柱中立，独当狂澜。敌势焰焰，动植俱残。公俯视之，若萤燐然。知无不为，独殿中原。方事北讨，将以身先。赤羽若日，朱旗绛天。二贼巧沮，行或止还。虽醢二贼，奚足偿焉。夺之遽矣，中外悲叹。,3
NanBei,王融,其二,百神肃以虔，三灵震且越。恒曜掩芳霄，薰风动兰月。丹荣藻玉墀，翠羽文珠阙。皓毳非虚来，交轮岂徒发。,1
Song,史浩,其二,岁晚垂弧旦，雍容从北征。龙舟瞻日表，兔苑足诗情。况有流霞美，何辞醉玉倾。祝君无限寿，烟阁寄功名。,3
NanBei,江禄,津渚败船诗,可爱木兰资，可怜丹桂质。逐浪徒言是，乘风还自失。草蔓䒁长埋，沙巨舷难出。陆沈成许去，无复乘流日。,1
NanBei,王揖,在齐答弟寂诗,氛氲代记，庵蔼宗图。凝祯道秘，动庆灵枢。方流孕玉，圆波产珠。飞薰共萼，挺秀连跗。（一章）穷高有响，幽山有芳。衡风泌味，爰显爰扬。三河竦映，六辅思光。相时变蔚，俟日宾王。（二章）行川学海，旦慕同深。丘陵羡岳，终然异岑。将子无怠，思茂高音。如彼竹箭，犹羽犹金。（三章）弓书谬篆，旌驾迷镳。登刍下列，参华上僚。云裾纳月，霜带含飙。心乎愧矣，如厉如燋。（四章）皇京埃郁，帝辇纷敷。岂无至美，幽心弗愉。松轩留翠，篁庭勿疏。华簪或早，佩蕙终俱。（五章）,1
WeiJin,应玚,竦迷迭赋,列中堂之严宇，跨阶序而骈罗。建茂茎以竦立，擢修干而成阿。烛白日之炎阴，承翠碧之繁柯。朝敷条以诞节，夕结秀而垂华。振纤枝之翠粲，动采叶之莓莓。舒芳香之酷烈，乘清风以徘徊。,0
Tang,李君房,清济贯浊河赋（以与浊同流清源自别为韵）,济有澜兮。清泠不穷。以清激浊兮。洪河之中。迤灵长而委注。忽荐至而争雄。惧淈乎泥。我则贯而愈净。将合于道。我则和而不同。徒观其虚明皎洁。秀色澄澈。漾清泚以遐分。界飞涛而划绝。始骋迅以中泻。载流谦而东泄。德惟静。自澄之于本源。体虽柔。岂混之于派别。懿夫贞不受污。清非可混。喷中流而激射。劈巨浪之崩奔。状浮云决开。晴天之洒空碧。若轻埃乍敛。明镜之洗蒙昏。远而望之。孤烟横于曲渚。迫而察也。霜练引于灵源。是知夫道恶比周。物莫相与。彼流湿之为类。尚沿源而异处。非泥沙之可杂。岂湍洑之能阻。越洪涛之浮浮。驶清浪之悠悠。不学淄渑之难辨。且殊泾渭之同流。于以用之。甘见和之醴。就其深矣。欣可泛乎舟。状盘涡之瀺灂不染乎浊。湔跳沫之飞惊不伤夫清。均上善以清美。含至虚而体平。度龙堂而愈洒。洗贝阙而增明。何必溱洧之阳。然后濯其发。宁俟沧浪之畔。然后澡其缨。截河而流。所以为异。导沔而注。明乎所自。酾浊波而回逗。沛惊湍以自致。庶弥久而不渝。鉴妍媸兮无愧。,2
Tang,吴筠,其四,西龟初定箓，东华已校名。三官无遗谴，七祖升云軿。体妙尘累隔，心微玄化并。一朝出天地，亿载犹童婴。使我齐浩劫，萧萧宴玉清。,2
WeiJin,戴逵,酒赞,醇醪之兴，与理不乖。古人既陶，至乐乃开。有客乘之，隗若山颓。目绝群动，耳隔迅雷。万异既冥，惟元有怀。,0
Tang,牟融,访请上人,曲径绕丛林，钟声杂梵音。松风吹定衲，萝月照禅心。抚景吟行远，谈玄入悟深。不能尘鞅脱，聊复一登临。,2
Tang,李百药,戏赠潘徐城门迎两新妇,秦晋称旧匹，潘徐有世亲。三星宿已会，四德婉而嫔。霞光鬓里薄，月影扇中新。年华与妆面，共作一芳春。,2
Yuan,觉恩,句,权拟三朝位三事，祗应知己是僧彬。,4
Tang,吕从庆,贼警,兵火逾风疾，才西已及东。苍翁灾海内，赤子哭途中。城阙兼旬闭，邮书彻旦通。不知调国者，何以慰时匆？,2
Qing,丁瑜,虞美人 忆外,疏篱隐隐迷天晓。帘捲云山小。数行雁字自南来。却带相思离恨、万千回。东风一夜添憔悴。滴尽长江泪。痴情日日倚妆台。只恐梦魂无据、过阳台。,6
Ming,方蕖,送王伯谷还金昌,楼船青雀系河梁，别思天涯酒一觞。兰佩乍分心上结，柳丝新折路头霜。碧霄有梦吴洲远，明月无情越水长。却忆子猷书剑外，暮山云雨似潇湘。,5
Ming,王彦泓,其九,卸却吴绫重，宽衫奈瘦何。偶随啼鸟听，竟踏落花过。玛瑙春云寺，胭脂夕照坡。画船何处去，烟外响吴歌。,5
Tang,李乂,送沙门弘景道俊玄奘还荆州应制,初日承归旨，秋风起赠言。汉珠留道味，江璧返真源。地出南关远，天回北斗尊。宁知一柱观，却启四禅门。,2
Ming,王嗣经,人日送范东生还吴澹然之燕 其一,共沾人日醉，那谓客程分。早树呼莺友，晴沙恋雁群。梦交南北路，情作去留云。管取秦淮柳，连枝好赠君。,5
Qing,方芳佩,春兴 其一,幽居恰喜近山城，乐意相关境转清。双蝶蹁跹林外去，一莺睍睆树间鸣。卢医不疗烟霞疾，高士还深丘壑情。精舍日长閒不得，苔钱数遍绕阶行。,6
Ming,叶正甫妻镏氏,寄衣①,不随织女渡银河，每到秋来几度歌。岁岁为君身上服，丝丝是妾手中梭。剪刀未动心先碎，针线才缝泪已多。长短只依元式样，不知肥瘦近如何。,5
WeiJin,文立,蜀都赋,虎豹之人。,0
Yuan,仇远,长昼,閒官少公出，长日足高眠。律己惟三尺，埋头又两年。虽无乞米帖，安得买山钱。莫听閒唇舌，行藏任老天。,4
Ming,叶子奇,县舍即事,朝日开衙暮散衙，略无一刻及春华。偶过县舍坡陀外，随分春风领菜花。,5
Tang,王拊,别故人赋得淩云独鹤,单嘶淩碧雾，风飏入青云。九皋空顾侣，千里会离群。望海飞恒急，摩天影讵分？欲知凄断意，琴里自当闻。,2
Qing,方燕昭,其二,客途十步九停车，雨后岚容分外加。风趁鹭鸾低掠水，露黏蝴蝶弱依花。深林有寺云常锁，野渡无人日自斜。太息离乡今两月，青山送我到三巴。,6
Qing,方彦珍,八声甘州 乞痴,笑幽人无计遣穷愁，徒自费疑猜。怅风霜屡历，被谁播弄，不许开怀。相必嗔侬好学，天不喜怜才。故设牢骚境，巧作安排。是痴如教尽改，问穹苍可肯，赐我痴呆。果真因为此，何用更徘徊。久情愿、愚顽懵懂，若然能、急速换灵台。也堪算、轮回摘贬，另付形骸。,6
Qing,王显绪,中秋双黄寺道中,盼到良宵仍客边，匆匆鞍马夕阳天。一环水曲丛烟远，十笏山尖吐月圆。断续钟声梵王刹，高低帘影酒家廛。去年此夜经行地，今日重来觉宛然。,6
Ming,王佐,戊戌客南雄,寂寞江城晚，依依独立时。回风低雁鹜，返照散旌旗。家在无人问，愁来只自知。几回挥涕泪，忍诵《北征》诗。,5
Song,尤冰寮,其二,三条椽下归空榻，百尺楼中透远峰。,3
Qing,王峻,题戴巨川庶子画马（自题曰《称德图》）,先生画马如画牛，不著鞍鞯不络头。超遥肯与驽骀伍，放旷还同麋鹿游。先生相马如相士，德合刚柔比君子。神闲气静在平时，电激飙驰日千里。拈毫十日又五日，惨淡经营能事毕。恍疑貌出古纤骊，直压开元卌万匹。君不见黄金之勒锦障泥，多少款段当风嘶。安得壮士驰骏足，层冰蹴裂交河西。,6
Ming,王叔承,鸣玉园杂景二首 其一 鱼扈,山童报新水，没到樱桃树。双飞跋扈鱼，冲散落花去。,5
Qing,方芳佩,阅书有作,一年弹指又经秋，云物凄凉岁月遒。自昔佳人皆有恨，由来名士尽工愁。班姬失宠难成赋，赵嘏无聊但倚楼。莫向残编动惆怅，可知容易白人头。,6
Qing,王颖锐,东林书院怀古,龟山载道南，东林遗片席。绛帐十八年，烟雨丛荆棘。顾高实倡谋，卜筑弓河侧。坠绪一线延，书院名仍昔。一遵白鹿规，辩难皆心得。性道别毫釐，此志存一息。门外履常满，庭前雪三尺。崔巍扇奇祸，灰飞余瓦砾。天将丧斯文，岂复留六籍。天未丧斯文，斯固安有宅。国朝应昌期，鸠工命匠石。多士讲席余，丽泽皆王泽。虽非鲁灵光，岁寒见松柏。明德犹在兹，登堂缅先哲。,6
Ming,王凤娴,念奴娇 寄长女引元,花娇柳媚，问东君正是，芳菲时节。帐暖流苏鸡报晓，睡起悄寒犹怯。乌鸟情牵，青鸾信杳，追忆当年别。临歧泪滴，衷肠哽咽难说。望断行云柴门，倚遍凄凉，空对闲风月。屈指归期无限恨，添得愁怀叠叠。镜影非前，人情异昔，怎禁心摧折。欲诉凭谁，尽在数茎白发。,5
Ming,王伯稠,其二,映竹缘溪三两家，阴阴树影日将斜。翩翩黄蝶穿疏蓼，唧唧秋虫语豆花。,5
Song,尤冰寮,句 其一,累重无歌舞，官闲省簿书。,3
Qing,毛一聪,峡中吟,好友形骸外，剧谈肺腑中。江山同逆旅，天地一樊龙。有我皆为累，因人不算穷。君平卜四近，细问定行踪。,6
WeiJin,庾阐,诗 其一,炼形去人俗，飘忽乘云游。暂憩扶桑阴，忽见东岳鱼。,0
WeiJin,僧支遁,五月长斋诗,炎精育仲气，朱离吐凝阳。广汉潜凉变，凯风乘和翔。令月肇清斋，德泽润无疆。四部钦嘉期，洁己升云堂。静晏和春晖，夕阳厉秋霜。萧条咏林泽，恬愉味城傍。逸容研冲赜，彩彩运宫商。匠者握神标，乘风吹玄芳。渊汪道行深，婉婉化理长。亹亹维摩虚，德音畅游方。罩牢妙倾玄，绝致由近藏。略略微容简，八言振道纲。掇烦练陈句，临危折婉章。浩若惊飙散，囧若挥夜光。寓言岂所托，意得筌自丧。沾洏妙习融，靡靡轻尘亡。萧索情牖颓，寥郎神轩张。谁谓冥津遐，一悟可以航。愿为游游师，棹柂入沧浪。腾波济漂客，玄归会道场。,0
Song,卞震,其七,空囊万里客，斜月一床寒。,3
Song,丁可,夜对巾山题客楼,两峰高并玉珑松，绝顶浮图插暮空。飞雨入帘烟树暝，半天灯火幻疏红。,3
Ming,王景,和曾侍读韵,粉署肃阴阴，晏坐万虑息。星出金阙高，天近蓬莱碧。风轩挹余清，露阶泛寒白。徘徊自成趣，庶以永今夕。,5
Ming,王錂,玉芙蓉,净：臣登徒履进酒。神枢绕殿明。华渚飞虹影。看桃华敛实。椿树含荣。携将铜狄千春颂。并取瑶函十赉文。合：胥欢庆。比华封祝圣尽输忠。把倾葵赤胆佐承明。,5
Song,方大琮,送广东赵舶使,百禽收舌后，一鹗凌清秋。沧波渺浩荡，中有万斛舟。劫灰烧不尽，宗老擅风流。典刑尚千载，雅奥根九畴。忠愤疏中垒，功名起武侯。载彼北方学，来为南国游。膻风痛洗濯，蛮俗赖怀柔。偶然得联事，顾影岂其俦。逢迎时一笑，倾吐不复留。抵掌说西事，强颜愧楚囚。见晚别何早，含情酒浇愁。惟有加餐祝，作歌住行辀。有诏愿亟起，且莫事锄耰。顾我何为者，一毛在九牛。,3
Yuan,宇文公谅,其二,奴唱吴歌郎扣舷，明朝郎去有谁怜。恨杀吴山遮望眼，不见江头郎去船。,4
NanBei,王筠,奉酬从兄临川桐树诗,伊昔擅羽仪，待价龙门垂。优游清露点，徽穆惠风吹。月上阴阳干，云复死生枝。公子存高尚，聊用影华池。栖鸾既不重，舞鹤复何施。方同散木爨，清响竟谁知。,1
Tang,王维,从岐王过杨氏别业应教,杨子谈经所，淮王载酒过。兴阑啼鸟换，坐久落花多。径转回银烛，林开散玉珂。严城时未启，前路拥笙歌。,2
Ming,尹绛,吴判府事竣挽（朴长远）,夙岁班心玉立身，三朝曳履到星辰。世人竞宝临池笔，见者皆知有脚春。文苑几年倾物望，耆英一夕返仙真。连姻同里追陪处，华屋山丘倍湿巾。,5
Qing,王赐书,挽张百熙联,采东西教育名家之制，熔铸一炉，伟力振文明，原期转弱为强，宏我中国；综古今宪法政理之长，斡旋大局，苦心求治效，讵意遗艰投钜，失此老成。,6
Tang,元阳子,其十三,玄黄冥寞不可辩，铅汞之门义难显。世人不晓定其原，细思至行自然见。,2
Ming,王揆,送懒云道人还滇中,干戈未定欲何之，万里还家一衲随。湖海班荆无姓氏，风尘面壁有须眉。身当持钵飘零日，魂忆投诗恸哭时。故国鱼龙秋寂寞，不堪凭吊向昆池。,5
Ming,王立道,游仙三首 其一,仙人住玉京，累劫道初成。指树元非姓，餐松偶得名。龙嘘云盖引，虎奉岳图迎。相待天台路，何时返赤城。,5
Yuan,周德清,喜春来,月儿初上鹅黄柳，燕子先归翡翠楼，梅魂休暖凤香篝。人去后，鸳被冷堆愁。,4
Qing,方彦珍,忆王孙 新秋即事,疏帘花影月光笼。暑退凉生诗思浓。忽讶鏦铮响远空。戛梧桐。一半砧声一半风。,6
Qing,王尔烈,祖越寺①,峰外奇峰一上松，神仙应向此间逢。穿林风劲来香象，守洞云深啸老龙。玉匮流传黄帝事，青城髣髴丈人封。昔人自有看山眼，五岳何难一腹容。,6
NanBei,江总,静卧栖霞寺房望徐祭酒诗,绝俗俗无侣，修心心自斋。连崖夕气合，虚宇宿云霾。卧藤新接户，欹石久成阶。树声非有意，禽戏似忘怀。故人市朝狎，心期林壑乖。唯怜对芳杜，可以为吾侪。,1
Ming,释方泽,除夜对雪,江城燎火正凝霞，密雪旋迷十万家。却向垆边飞作雨，偶经灯畔落成花。力侵衣絮心同冷，光映窗纱发并华。诘旦祝禧先有瑞，会从龙象曳袈裟。,5
NanBei,何承天,其七 将进酒,将进酒，庆三朝。备繁礼，荐嘉肴。荣枯换，霜雾交。缓春带，命朋僚。车等旗，马齐镳。怀温克，乐林濠。士失志，愠情劳。思旨酒，寄游遨。败德人，甘醇醪。耽长夜，或淫妖。兴屡舞，厉哇谣。形傞傞，声号呶。首既濡，赤亦荒。性命夭，国家亡。嗟后生，节酣觞。匪酒辜，孰为殃。,1
Yuan,吕诚,月下怀友,秋庭夜泬寥，云影绝纤毫。月转青霄迥，星临紫极高。蚁醅金错落，凤吹《郁轮袍》。不举山阴棹，空孤一世豪。,4
Qing,丁午,冒雨访盛凤翔城北寓居留饮春盘醉后有作,入春雨雪多，兼旬风簌簌。枯坐兀无聊，蜡屐访城北。登堂一笑迎，握手意可掬。天寒泥留饮，是真来不速。嗟我生寡欢，性僻难谐俗。与君久缔交，淡然若兰菊。遇合彼此同，牖下犹雌伏。瞻顾名利场，无能共角逐。笑彼冠盖多，其奈知食肉。不如咬菜根，静对缥缃馥。优游寝馈中，万卷丹黄读。知足神自怡，朱颜为君祝。至乐颇耐寻，何必求多福。冲寒梅信芳，同上孤山麓。,6
NanBei,谢庄,其三 歌太祖文皇帝（《宋书》曰：依周颂体。）,维天为大。维圣祖是则。辰居万宇。缀旒下国。内灵八辅。外光四瀛。蒿宫仰盖。日馆希旌。复殿留景。重檐结风。刮楹接纬。达向承虹。设业设虡。在王庭。肇禋祀。克配乎灵。我将我享。维孟之春。以孝以敬。以立我烝民。,1
Song,毛滂,谢陈进士见示诗赋并以为别,陈子赋可喜，十诗仍好辞。亦云馀事尔，何累壮夫为。语浸初已漫，笔峰时出奇。息肩当益学，葵圃未应窥。,3
Tang,李行言,秋晚度废关,秦郊平旧险，周德眷遗黎。始闻清夜柝，俄见落封泥。物色来无限，津途去不迷。空亭谁问马，闲戍但鸣鸡。山月寒弥净，河风晓更凄。赠言杨伯起，非复是关西。,2
Tang,王邕,内人蹋毬赋,毬犹求也。展转驰逐兮。将求仁而得仁。毬上有嫔。毬以行于道。嫔以立于身。出红楼而色妙。对白日而颜新。旷古未作。于今始陈。俾众伎而皆掩。擅奇能而绝伦。于是扬袂謺足。徘徊踯躅。虽进退而有据。常兢兢而自勖。毬体兮似珠。人颜兮似玉。下则雷风之宛转。上则神仙之结束。无习斜流。恒为正游。毬不离足。足不离毬。弄金盘而神仙欲下。舞宝剑则夷狄来投。方知吾君偃武之日。修神仙之术。但欲扬其善教。岂徒悦其淑质。谓艳色兮可轻。使宫女兮程功而出。疑履地兮不履其地。疑腾虚兮还践其实。当是时也。华庭纵赏。万人瞻仰。洛神遇而耻乘流。飞燕逢而惭在掌。几看制而动息。几度纷而来往。倏而复归于云霄。何微妙之忽恍。,2
Qing,方希孟,骨拐泉,悉月坠茫茫，寒星照大荒。鸽盘晴哨响，雕卷画旗凉。漠气连空紫，天光落海黄。玉关云万叠，何处更家乡。,6
Song,王玉,朝中措,杨花绕昼暖风多。晴云点池波。戏数翠萍几靥，零星未碍圆荷。软人天气，半如溽暑，半似清和。说与香篝缊火，酒痕梅却衣罗。,3
Yuan,方凤,同胡汲仲兄弟登香远楼,策杖探幽胜，同登况二难。江山双极目，宇宙一凭栏。春色啼莺破，孤城拥浪寒。遥遥烟霭里，犹作故宫看。,4
Yuan,朱铎,太白山,终南列万山，孤巅入云里。雪花点翠屏，秋风吹不起。,4
WeiJin,杨羲,九华安妃见降口授作诗,云阙竖空上，琼台耸郁罗。紫宫乘绿景，灵观蔼嵯峨。琅轩朱房内，上德焕绛霞。俯漱云瓶津，仰掇碧柰花。濯足玉女池，鼓枻牵牛河。遂策景云驾，落龙辔玄阿。振衣尘滓际，褰裳步浊波。愿为山泽结，刚柔顺以和。相携双清内，上真道不邪。紫微会良谋，唱纳享福多。,0
Tang,毛文锡,西溪子,昨夜西溪游赏，芳树奇花千样。锁春光，金尊满，听弦管，娇妓舞衫香暖。不觉到斜晖，马驮归。,2
WeiJin,李颙,夏日诗,炎光烁南溟，溽暑融三夏。霮䨴重云荫，砰棱震雷咤。,0
Yuan,王艮,发瓜州,一别芜城逾十载，重来鱼鸟亦相亲。童童碧树添新冢，段段青山似故人。把镜未须惊白发，持杯犹得及芳春。却将此日思前日，只觉今身是后身。,4
NanBei,到溉,秋夜咏琴诗,寄语调弦者，客子心易惊。离泣已将坠，无劳别鹤声。,1
Song,孔武仲,道中观荷花,放棹东南去，正值荷花荣。玉质不待染，仙香无限清。朱朱仍白白，脉脉复盈盈。迢递天风起，谁怜舞态轻。,3
WeiJin,司马彪,诗 其一,玉出阆风侧，珠生南海滨。奕奕不同阪，苏桂扬其芬。,0
Ming,叶子奇,宿白羊湖,客思官程意转迷，湘江南去草萋萋。待寻无树人家宿，免得中宵谢豹啼。,5
Song,王琪,送安公归顶山瑞石庵,谈空一纪馀，重出访岩居。身是汾阳嗣，囊惟郭璞书。公侯倒屣后，泉石结茆初。山顶收榛栗，经秋信莫疏。,3
Qing,王钺,岭南秋色,秋来不复见黄叶，但见野云漠漠生。花气中人如二月，鸟声依树欲三更。新禾瘴发微寒起，广莫风轻潦水平。若向山城高处望，羁人何事不关情。,6
Qing,王庭,蜘蛛,岂有当门惧，仍来比屋居。牵丝恒罢织，结网不为渔。近暖萦烟密，零寒著雨虚。殷勤亦生计，朝夕尔何如。,6
Qing,丁惠康,其三,手捋残红不忍看，轻寒无赖倚阑干。阴晴未定天如醉，疢疾迷方泪易弹。旧恨尊前歌昔昔，新愁帘外雨潺潺。伤心思妇辽西梦，冷怯空闺人未还。,6
Yuan,甘复,晓出西园由谷中归,披褐涉西园，烦襟散清晓。微风动高树，零露下芳沼。始行幽谷中，忽出青林杪。流水漂馀花，修筠度啼鸟。身缘翠石回，思逐白云杳。负杖孤赏怀，春阑绿阴悄。,4
Tang,淑德郡主,教子诗,我本世胄深宫质，下嫁祝门妇道执。汝父从戎干戈戢，命我避难江郎入。下抚双郎时训饬，上侍老祖年九十。念汝生父丧原隰，生死茫茫不相及。人生励志应早立，汝宜经史勤时习。莫负我身亲炊汲，汝父汝祖各饮泣。,2
Ming,方孝孺,其六,服猛本王政，赐皮书阁中。林泉眼如电，文采座生风。似可讲周易，宁须唤小空。深思避贤者，玄理未能通。,5
Ming,元天锡,石竹花（蹲鸱花也）,品色虽云好，常依草莽中。雨沾生细叶，露浥亚芳丛。影浅沙堤月，香连柳岸风。莫言谁见赏，边有白头翁。,5
Song,尹廷高,信安秋晚,西风吹客鬓，天地一离愁。黄菊山城雨，青灯野店秋。乔松填缺嶂，落叶涩寒流。吹醒乡关梦，笛声人隔楼。,3
Song,方子容,西龙潭,风云未借且潜藏，峰上谁欤起道场。禅子坐听金竺语，老人拜献玉函方。法轮广大乾坤转，岩洞幽深日月长。千古不愁为佛护，夜潭勤礼玉毫光。,3
Qing,文启元,山居即事,山回水合野人家，颓岸荒邱杂种花。红白根分诸葛菜，短长藤结邵平瓜。休闻诏命应三策，不事书淫拥五车。似坐禅宫逃俗侣，到门惟有古烟霞。,6
Ming,毛铉,兰沧江,两山高插云，岿然若天岸。草树绿相缪，仰视天一线。中有一长江，江流急于箭。乱石龃其中，喷激成飞霰。客子何问津，鸡鸣夜将旦。仆夫相顾愁，舟楫恐失援。天明设此险，永作边城翰。,5
Song,方武子,南中题壁,明月照齐州，玉龙栖欲起。壮士肠夜回，寒衾泼秋水。,3
Yuan,汪铢,上御史,列位南台肃纪纲，清冰出壑凛寒芒。乘骢秋入青山道，执简朝凝白纻霜。鹰奋西风初搏击，鸿安中泽肯飞翔。此邦民瘼如堪画，异日须将入皂囊。,4
Song,仇博,雪中失白马,丝缰误解白龙飞，满地琼瑶衬粉蹄。愁杀塞翁寻不见，月明风静只闻嘶。,3
Song,方逢辰,颂徐大可为六县减免税粮得请,六县驩娱己独劳，肯心行善是人豪。乞怜请命茧丝价，起死回生鼎釜熬。谁谓他人无力气，不于好事拔毫毛。老夫赞咏非誇诩，此在春秋亦合褒。,3
Yuan,传东郊,次韵果岩琴棋书画四美人啚 其一,宫槐叶暗午风清，閒弄瑶琴寄此情。秪恐关雎风巳变，调哀弦促不成声。,4
Ming,尹根寿,其二,百越天边迥，千峰海畔苍。衣冠泰伯裔，家世剡溪乡。投笔长风里，临戎析木傍。东人偏恋德，为是挹馀光。,5
Song,方梓,重阳对菊得开字,江源旧社兹重来，素车欲返犹徘徊。亲朋正感邻舍笛，风雨复对重阳杯。穷人非诗语独恶，湑我有酒花须开。眼前悲喜异今昔，敢问戏马当年台。,3
Song,净圆,其十 西方好,西方好，群鸟美音声。华下和鸣歌六度，光中哀雅攒三乘。闻者悟无生。三恶道，犹自不知名。皆是佛慈亲变化，欲宣法语警迷情。心地顿圆明。,3
NanBei,刘删,赋得苏武,奉使穷沙漠，抆泪上河梁。食雪天山近，思归海路长。系书秋待雁，握节暮看羊。因思李都尉，还汉不相忘。,1
Ming,王嘉谟,送人之广陵,遥看海色过横楼，万树江中送客舟。月照关山莫辞醉，明朝风雨广陵秋。,5
Qing,王文治,羽林郎,万树接垂杨，翩翩侠少场。青春芳草陌，白马紫游缰。细雨随花落，暄风送酒香。当垆年十五，相见恐回肠。,6
NanBei,萧衍,其九 秋歌四首,绣带合欢结，锦衣连理文。怀情入夜月，含笑出朝云。,1
Yuan,任原,送舒从事还南海,老逢离别倍伤情，一骑临秋复远行。客路惊心孤雁影，家林入梦断猿声。朱崖落日天低海，铜柱云寒雨过城。翻忆旧游多感慨，独嗟书剑误儒生。,4
Ming,陈棐,过六盘山遇雨,出城路如砥，过涧山若倚。微雨凌清晨，草间流㳽㳽。翠岭排空开，蓝舆驾山起。举头看导骑，先入烟雾里。石路转委蛇，危壁登峛崺。白云入衣袖，玉垆香烟比。下视万寻壑，茫茫海无涘。我欲寻仙灵，岩洞遥瞻企。应有遁迹人，餐霞高结轨。俯视巢许流，乘轩便脱屣。,5
Tang,王昌龄,段宥厅孤桐,凤皇所宿处，月映孤桐寒。槁叶零落尽，空柯苍翠残。虚心谁能见，直影非无端。响发调尚苦，清商劳一弹。,2
Qing,戈涢,阻雨宝田家,相对话淫潦，愁阴何日开。惊闻茶鼎沸，又道雨声来。屋避床床漏，阶封步步苔。农家方望岁，妇子倍增哀。,6
Ming,方孟式,寄盛夫人,繁霜百岁冷春帏，常共寒灯泣落晖。红泪已辞机上锦，白头尚著嫁时衣。烟笼竹叶凉生案，雨湿梨花静掩扉。杯酒楼头明月夜，迢迢梦绕楚天微。,5
Ming,王应鹏,元日,元日晴湖春事微，水云沙鹜两依依。新交南国知仍少，旧约青山意转非。独客有人吟楚怨，北书无雁向南飞。王师见说收洪郡，又欲长江耀武威。,5
WeiJin,薛综,白鹿颂,皎皎白鹿，体质驯良。其质皓曜，如鸿如雷。,0
Ming,方郑作,答空同子观射见赠之作,我骑白鼻蘖，君载青油车。行行城南道，联翩走风沙。停车下马对相揖，弯弓抽矢向西立。一箭应手堕双翼，镝中飒飒悲风入。天寒日暮侵征衣，侧身上马先尔归。扬鞭径去不回首，黄云白雪昏霏霏。,5
Yuan,李行道,鹊踏枝,普天下有的婆娘。谁不待要佔些独强。几曾见这狗行狼心。搅肚蛆肠。带云：你养着奸夫。倒着我有这屈事也。唱：倒屈陷我腌䐶勾当。带云：也怪不得他赃埋我来。唱：也只是我不合自小为娼。,4
Tang,米都知,句,小旗村店酒，微雨野塘花。,2
Yuan,僧梵琦,和寒山子诗 其五,地远心途寂，情忘理自穷。水声常浩浩，岚气正濛濛。永夜猿啼月，无时虎啸风。纤尘遣未尽，不可住山中。,4
Tang,王起,贡举人谒先师闻雅乐,蔼蔼观光士，来同鹄鹭群。鞠躬遗像在，稽首雅歌闻。度曲飘清汉，馀音遏晓云。两楹凄已合，九仞杳难分。断续同清吹，洪纤入紫氛。长言听已罢，千载仰斯文。,2
Yuan,僧馀泽,送赵季文之湖州知事,日暮江南歌采蘋，春风催起宦游人。鸥边水叶侵衣碧，马首山花照眼新。公子文章应独步，参军案牍漫相亲。也知伯仲能忠孝，当上潘舆送喜频。,4
Song,丁宝臣,题慧山翠麓亭,谛看轩轩面翠微，暂来登此已忘机。地连佛寺楼台古，泉落山田稻蟹肥。晓径忽穿清气入，夜船多载白云归。世人谁识红尘外，终老功名未拂衣。,3
Ming,王云凤,洮州即事次韵,十年奔走笑龙钟，苦为思亲意欲东。麦酒薄难消土瘴，狐裘暖亦透山风。衙无人迹尘难扫，庭有民词译为通。外侮不生真在我，防边何必念边功。,5
Ming,孔从先,啸台,四大无尘境，白云自往还。盈盈襟袖里，不令到人间。,5
Yuan,李道纯,其四,打透都关锁，天然会大同。龟毛元自绿，鹤顶本来红。可道非常道，行功是外功。些儿真造化，恍惚窈冥中。,4
Yuan,僧慧熙,澹泊轩,阿师澹泊异常人，乐止斯轩岂患贫。白拂懒挥床角挂，金文间阅案头陈。鹤因煮石鸣应喜，龙为斟泉卧恐嗔。却笑黄尘来往客，终朝门外闹蹄轮。,4
WeiJin,谢安,兰亭诗二首（《诗纪》作琅琊王友谢安二首。） 其一,伊昔先子，有怀春游。契兹言执，寄傲林丘。森森连岭，茫茫原畴。回霄垂雾，凝泉散流。,0
NanBei,谢超宗,其九 凯容乐（皇祖淮阴令室）,严宗正典，崇享肇禋。九章既禋，三清既陈。昭恭皇祖，承假徽神。贞佑伊协，卿蔼是邻。,1
Song,方回,仲夏书事十首 其一,园林夏宜晓，叶叶溜晴光。此地吾能净，非天独肯凉。汲泉看马饮，刬草免蛇藏。似亦为形役，终无市井忙。,3
Yuan,僧希陵,秋夜长,秋虫啧啧寒莎底，城头秋月白如水。二十五点秋夜长，点点滴断离人肠。万里一身风露凉，家家秋砧捣衣忙。,4
Song,芹庵,其三,总计宁专借远方，高勋盟府要深藏。明年今日归清禁，天语传宣劝寿觞。,3
Ming,王守仁,香山次韵,寻山到山寺，得意却忘山。岩树坐来静，壁萝春自间。楼台星斗上，钟磬翠微閒。顿息尘寰念，清溪踏月还。,5
Tang,李白,寄当涂赵少府炎,晚登高楼望，木落双江清。寒山饶积翠，秀色连州城。目送楚云尽，心悲胡雁声。相思不可见，回首故人情。,2
Qing,方以智,三叠泉,三峡巴江似直流，叠溪屏障几曾收。冰绡剪破裁云幔，银汉倾斜作玉沟。画角鼓声催急雨，阳关笛曲送深秋。谁将折笔图成后，可挂松风最上楼。,6
Qing,方朝,中宿峡,沧海云际来，一泻开地轴。嵚岑双屏转，块轧森草木。仰窥流光短，益觉日晷速。乃知东南天，于此亦不足。鲛宫倚禅房，鱼梁饮麛鹿。帝子去杳然，清光映江曲。维舟探遗踪，云旗想幽谷。,6
Yuan,杜竹处,惠山寺行殿,渡江五马竟忘归，愁见年年雁北飞。千里版图非故国，六朝基绪几危机。烟藏经叶闲僧锡，风落松花上客衣。前代衣冠巳尘土，空留碑碣枕前晖。,4
Song,史文卿,秋词 其一,写就秋词雁影稀，背灯无语独眠迟。画栏点滴芭蕉雨，一夜将愁向阿谁。,3
Ming,尹耕,韩信庙,背水仍留阵，良弓早见收。无心来附耳，有面竟封侯。落日荒祠道，西风涧水秋。君臣终始义，为尔泪长流。,5
NanBei,姚翻,梦见故人诗,觉罢方知恨，人心定不同。谁能对角枕，长夜一边空。,1
Song,文兴,寄云水禅师,百丈传衣后，栖心近沃洲。道高归毳侣，名重达凝旒。对话千峰雪，安禅万木秋。仍闻有新偈，时向四方流。,3
Ming,尹世观,其二,我寻南国好山川，梦想玆亭盖自前。二水东来横复合，群峰北峙断还连。汀花馥郁清宵月，野树依微薄暮烟。尚论古人知孰胜，平泉终失子孙传。,5
Song,王陶,明智寺,邃壑重峦十里过，天围佛境隐岩阿。傥来功业忘情久，暂到山林结意多。,3
Yuan,耶律铸,寄高仲杰,一枕功名梦，半年风雨床。地高秋易老，人去夜偏长。悲赋伤鹦鹉，哀琴怨凤凰。晚风吹落日，明月满寒塘。,4
Yuan,汪元量,其十,天也今如此，人乎可奈何。台边西子去，宫里北人过。玉树歌方息，金铜泪已多。旌旗遮御路，舟楫满官河。,4
NanBei,王台卿,同萧治中十咏二首 其一 荡妇高楼月,空庭高楼月，非复三五圆。何须照床里，终是一人眠。,1
NanBei,刘缓,其三 冬宵（《诗纪》作寒闺。）,不堪寒夜久，夜夜守空床。衣裾逐座褶，钗影近灯长。无怜四幅锦，何须辟恶香。,1
NanBei,何承天,地赞,九州攸同，时维禹迹。爰及后代，疆分里析。贡则屡迁，名犹不易。,1
Yuan,吴澄,其二,已了公家事，归寻小洞天。友吟留别句，官办送归船。夜月各千里，秋风又一年。但当频寄字，悃恳问安眠。,4
Song,王景,送钤辖馆使王公,四稔总兵钤，轻裘叔子惭。抗棱遐徼伏，敦信远民谙。赴召薰风布，离襟腊酒酣。吾皇思将帅，有意在燕南。,3
Tang,不详,袁少年诗（猿） 其一,风波千里阔，台榭半天高。此兴将何比，身知插羽毛。,2
NanBei,王伟,在渭阳赋诗,平明听战鼓，薄暮叙存亡。楚汉方龙斗，秦关陈未央。,1
Yuan,沈右,和西湖竹枝词,劝郎莫向花下迷，劝郎莫待醉如泥。临行更有分明语，枝上流莺休乱啼。,4
Tang,朱存,金陵览古 天阙山,牛头天际碧凝岚，王导无稽亦妄谈。若指远山为上阙，长安应合指终南。,2
NanBei,庾成师,远期篇,忆别春花飞，已见秋叶稀。泪粉羞明镜，愁带减宽衣。得书言未反，梦见道应归。坐使红颜歇，独掩青楼扉。,1
Qing,于琳,咏夜落金钱花二首 其一,深红点点映重茵，开到金钱花转新。夜静露浓和月落，明朝愁杀采花人。,6
Tang,朱休,驾幸太学赋（以人安国泰大播儒风为韵）,皇帝念儒林之繁会。当天地之交泰。降万乘以爰来。使八方而咸赖。视其鼓箧之地。文在其中。礼于释菜之庭。化行乎外。睿想难踰。精搜典谟。属车连延。辗御陌而后入。翠华容裔。向文囿以前驱。台观惟新。墙垣尽饰。宗伯礼贤以蒇事。司成执经而奉职。端冕旒而䌽仗初立。始驻六龙。发声教而翠华未旋。以行万国。整衣裳之楚楚。习威仪之翼翼。入门而冠剑陆离。布位而貂蝉逼侧。若乃展先师之礼。示后进之人。张国容以贵道。阐文教以尊神。升夫子之堂。所谓以德行。行周公之礼。岂可不躬亲。不然者。何以自谦于至圣。而亲飨于陪臣哉。是以讲学斯陈。德音远播。念月将而日就。各呈材而切磋。龙颜不远。顾探索之惟勤。天步下临。曷斯须之敢惰。云布星攒。周回可观。彼儒风之习习。资睿思以安安。颐指于学海儒林。自因泽及。目击乎雄词丽藻。谁谓才难。恩下育而冬暖。命遐宣而昼寒。济时以勤学为先。居上以易俗称大。俾惰游者咸思于经籍。好勇者亦高其冠带。既而宣化毕。盛礼终。缴素志。播皇风。转龙旂于祥烟之表。返銮辂于瑞气之中。盛矣哉载笔之史。不纪乎教化之宫。,2
Ming,叶纨纨,浣溪沙,几日轻寒懒上楼。重帘低控小银钩。东风深锁一窗幽。昼永半消春寂寂，梦残独语思悠悠。近来长自只知愁。,5
Yuan,李思衍,行赆有礼辞之世子举陆贾事亹亹见爱谢绝以诗,绿玺南来奉玉音，九重恻怛为民深。蜀人爰命相如檄，越使何求陆贾金。冰雪孤忠臣子事，乾坤生物帝王心。从今但得天从欲，航海梯山岁岁深。,4
Yuan,吴志淳,春游三首 其一,湖上轻风吹柳丝，湖边细雨湿花枝。百年总有三万日，一日都来十二时。杜老每寻崔氏宅，山翁偏爱习家池。乘閒取醉真吾事，度水看花也自奇。,4
NanBei,王筠,三妇艳,大妇留芳褥，中妇对华烛。小妇独无事，当轩理清曲。丈人且安卧，艳歌方断续。,1
NanBei,萧绎,和王僧辩从军诗,宝剑饰龙渊，长虹画彩旃。山虚和铙管，水净写娄船。连鸡随火度，燧象带烽然。洞庭晚风急，潇湘夜月圆。荀令多文藻，临戎赋雅篇。,1
Tang,吕岩,其十,姹女住离宫，身边产雌雄。炉中七返毕，鼎内九还终。悟了鱼投水，迷因鸟在笼。耄年服一粒，立地变冲童。,2
Song,于石,其二,不谈当世事，荣辱两无闻。诗思半山月，生涯一坞云。砚乾分瀑润，香断借兰熏。有客时相过，呼儿采涧芹。,3
Song,文天祥,入山即事,江流风㶁㶁，云薄雨丝丝。上马忙呼伞，巡檐静看棋。露天厨作泞，沙地水生池。秉烛留前夕，兹游更绝奇。,3
Qing,方殿元,其三,喜却小山留我后，倏在我前若驰骤。千折百折舟子疲，我左须臾还我右。日色归心不相及，坐见羲车坠岩岫。天昏月黑风怒号，猛虎长蛇两相斗。,6
Qing,王洁,金山 其一,七级凌峰顶，虚窗总不扃。层岚开紫翠，急浪走雷霆。斯世方多故，高天果独醒。茫茫看尺五，敢欲问青冥。,6
Song,古田里人,挽李仲通,久矣厌尘世，逃名云水间。五湖正觅地，一曲歌沧浪。风雨晚来急，笠蓑时下忙。钓龙手中竹，分付与儿郎。,3
Song,王辟疆,凉轩,溪山环绕古城深，贤尹开轩日醉吟。大抵清虚虽得地，从来安静本由心。朝挥玉麈风生座，夜抚瑶琴月满襟。应笑陶潜种杨柳，五株门外不成阴。,3
Qing,王芑孙,鲇鱼关,山压孤城断，关临大漠开。列屏高碍日，阴壑自生雷。古隘鱼灵守，秋空虎气来。继光曾转战，锁钥想边才。,6
Qing,方薰,东湖即景,张家林亭杉叶遮，李公桥外柳丝斜。不知九派东湖水，流出春城几处花。,6
Ming,王慎中,其二,边报真闻汝，国荒犹未休。赈输堠吏急，节制大臣留。蒿藋时能给，干戈不自谋。杞人有浩叹，尊酒岂销忧。,5
Yuan,辛敬,宿洞阳观,洞阳观里看明月，云雾轩窗挂六鳌。五月蛟龙吹水上，四更星斗去人高。山阴羽客黄庭字，太白神仙宫锦袍。遥望长空意无限，九霄何处醉仙桃。,4
Qing,于齐庆,挽刘树屏联,予病未能，徒怅望京洛烟尘，奉絮酒只鸡，下风遥拜；公灵不昧，应记取楼台灯火，对盘飧市脯，竟夕清谈。,6
NanBei,费昶,发白马（白马。津名。）,家本楼烦俗，召募羽林儿。怖羌角牴戏，习战昆明池。弓韬不复挽，剑衣恒露铍。一辞豹尾内，长别属车垂。白马今虽发，黄河未结澌。寄言闺中妇，逢春心勿移。,1
Yuan,王永年,题墨竹,泛泛湘水春，依依渭川曲。胜地不再逢，于焉见丛绿。碧干冒馀烟，晴梢媚凉旭。恍然碧云中，可玩不可掬。人间白日静，风定层漪渌。此君信佳人，悟悦何由足。,4
WeiJin,成公绥,中宫诗二首 其一,殷汤令妃，有莘之女。仁教内修，度义以处。清谧后宫，九嫔有序。尹为媵臣，遂作元辅。,0
Qing,方殿元,其二,江南花色好，南海更便妍。梅风媚长至，桃日艳春前。芳思归词赋，风流入管弦。曲江兴绝唱，和者已千年。,6
Song,王涣,睢阳五老会诗,分曹归政养耆年，李下何由更正冠。贤相赋诗同啸傲，圣君优诏去盘桓。庞眉老叟俱称寿，凌雪乔松岂畏寒。屈指五人齐五福，乡人须作二疏看。,3
Yuan,吴安持,百门泉,地本居幽僻，天教慰寂寥。池无千顷广，泉有万珠跳。坐觉清心骨，行思厌市朝。从今频往返，归路不辞遥。,4
Yuan,王艮,黄河道中,荒荒大野兼天远，浑浑长河与海通。云暗春城榆荚雨，浪翻沙岸鲤鱼风。简书上计千艘集，玉帛来朝九域同。献纳愿陪青琐议，衰迟已是白头翁。,4
Tang,吴融,题豪家故池,岁久无泉引，春来仰雨流。萍枯黏朽槛，沙浅露沈舟。照影人何在，持竿客寄游。翛然兴废外，回首谢眠鸥。,2
Song,王曾,送李寺丞归临江,辞荣知退出尘埃，泽国皆推隐逸才。清世不为王事累，白云重向帝乡来。僧因好古留棋诀，鸥为忘机恋钓台。应见酒旗回马首，远烟沈澹百花开。,3
Ming,永瑛,闻潮,閒倚青松读古诗，杭标霅昼旧相知。山僧不刻莲花漏，潮白江门报午时。,5
Ming,尹体震,送何柏友入都兼寄张元均明府,大笑相看事壮游，不将柳色动离愁。好书可读开千卷，国士须寻第一流。冷落吴山空有梦，猖狂燕市想悲秋。知君久佩双龙剑，行路何妨遍九州。,5
Tang,僧可朋,滕王阁,洪州太白方，积翠倚穹苍。万古遮新月，半江无夕阳。,2
Qing,王太岳,邵荀慈生日即席赋赠 其一,落地情亲好弟兄，春风况欲动嘤鸣。我今不乐看徂岁，子更虚怀爱友生。万宇乍晴翔独鹤，百川齐下吸饥鲸。凭君皓首崇明德，予亦终留隐者名。,6
Tang,开成时儒,其三,原宪守贫志不移，颜回安命更谁知？嘉禾未必春前熟，君子从来用有时。,2
Ming,尹根寿,经乱后。重到宣川。次题前韵,万事那堪说，孤蓬又此过。时危空有泪，国破莽无家。京洛音书断，郊原鼓角多。伤心镜湖水，不复管繁华。,5
Yuan,王仲文,倘秀才,我也避不的臭气怎闻。觑不的尸虫乱滚。疑怪这鸦鹊成群绕定着这座坟。尸骸虽朽烂。衣袂尚完存。见带着些血痕。,4
NanBei,徐悱,古意酬到长史溉登琅邪城诗,甘泉警烽候，上谷抵楼兰。此江称豁险，兹山复郁盘。表里穷形胜，襟带尽岩峦。修篁壮下属，危楼峻上干。登陴起遐望，回首见长安。金沟朝灞浐，甬道入鸳鸾。鲜车骛华毂，汗马跃银鞍。少年负壮气，耿介立冲冠。怀纪燕山石，思开函谷丸。岂如霸上戏，羞取路傍观。寄言封侯者，数奇良可叹。,1
Tang,宋光嗣,判内庭求事人,觅事撮巅拗，勾当须教了。傥若有阙疑，禁君直到老。,2
Qing,方文,送朱子葆归嘉兴,孤飞越鸟恋南枝，白草黄花客去迟。小阁共眠秋雨夜，危樯独挂晓霜时。狂歌一曲愁先结，痛饮千钟醉莫辞。门外江风复江水，解维何处寄相思。,6
Yuan,无名氏,松江谣,满城都是火，府官四散躲。城里无一人，红军府上坐。,4
Qing,文昭,其二,柳丝蘸雨金千缕，山际浮岚碧一痕。日晚牧儿驱犊过，炊烟浮出老人村。,6
Ming,王希文,其六 榕湾晚渡,白蘋吹岸断，细雨带潮平。漫渺榕湾曲，微茫野渡横。中流看击楫，天下想澄清。为问济川者，临渊愿自生。,5
Ming,叶太叔,阁夜,冥冥云气薄，澹澹月华生。天地愁中色，江山梦里情。林收清鹤夜，阁递远钟晴。何必鸡鸣候，依稀道念萌。,5
Tang,僧文益,庭柏盆莲颂,一朵菡萏莲，两株青瘦柏。长向僧家庭，何劳问高格。,2
Qing,卞乃钰,其六,德化流行俗自移，齐民那必在鞭笞。愿将旧政贻新尹，慈惠长留去后思。,6
Song,王辅世,其五 山风,山露湿吾履，山风吹我衣。白云褰举处，依约认崖扉。,3
Yuan,李隼,汴梁朝元宫留宿,宋家天子朝元阁，南内宫中太乙坛。五夜星辰金榜动，九天风露玉阶寒。朱衣鱼鬣迎笙鹤，绛节龙光引佩鸾。八骏不归辽海驾，步虚空绕紫云端。,4
Song,才人,句,山翁不识时宜甚，犹学渊明裹葛巾。,3
Song,王圭,即事,云日散朝阴，清江更一临。北堂无草积，南浦有波深。春意饶芳树，晴光动翠岑。自惭机亦浅，劳起海鸥心。,3
Yuan,《中和乐章》,兴隆引,龙马献图。鸳鸾簉羽。后从扬戈，前驱负弩。平秦下陇，收吴定楚。握乾符抚安中土。疆宇大过前古。,4
Qing,王芑孙,其十,谳刑灌水似鞭蒲，悬架惩奸法外科。怪底儿童齐拍手，官人入市倒骑驴。,6
WeiJin,庾阐,三月三日诗,心结湘川渚，目散冲霄外。清泉吐翠流，渌醽漂素濑。悠想盻长川，轻澜渺如带。,0
Ming,方学箕,刘慎吾赠石,怪石从何得，玲珑自可怜。感君同白璧，置我小窗前。,5
Yuan,王磐,送尚书柴庄卿出使安南,单车奉使柴尚书，龙潭虎穴坦如途。丹青明著使外国，不减汉朝张与苏。共山李生有志谋，乐执鞭弭同驰驱。但愿皇恩弥宇宙，不须珍异输天都。,4
Ming,王氏,春闺怨,东风帘捲画楼西，目断王孙草色萋。莺织旧愁穿柳线，燕衔新恨湿花泥。梦随流水情添急，眉锁青山翠压低。惆怅天涯春欲尽，海棠花落杜鹃啼。,5
WeiJin,曹彪,答东阿王诗,盘径难怀抱，停驾与君诀。即车登北路，永叹寻先辙。,0
Song,鉴堂,菩萨蛮 其三 秋,砌风鸣叶繁霜坠。坠霜繁叶鸣风砌。山外水潺潺。潺潺水外山。冷衾愁夜永。永夜愁衾冷。砧响更蛩吟。吟蛩更响砧。,3
Tang,李颀,送人尉闽中,可叹芳菲日，分为万里情。阊门折垂柳，御苑听残莺。海戍通闽邑，江航过楚城。客心君莫问，春草是王程。,2
Tang,何玄,句,一望白云千万断，筝声日暮出花林。门外夕阳寒映竹，洞中秋水暗连山。钟声半夜香山雨，散入前林枫叶秋。寺临飞鸟青山远，径转幽萝白日长。黄昏人到钟声里，云起龙池不见山。客来惆怅僧禅后，月出松门满地霜。朔风寒日笳声急，万里辽城一段云。满山月色连溪下，林叶萧萧一夜霜。秦客访花惊出洞，庾公看月误登楼。,2
Tang,方干,别喻凫,知心似古人，岁久分弥亲。离别波涛阔，留连槐柳新。蟆陵寒贳酒，渔浦夜垂纶。自此星居后，音书岂厌频。,2
Ming,丁继嗣,初到普陀偕奇峰素明上人阅慈云石,皈心来宝地，蹑足上慈云。泉溜穿厨入，香昙满院闻。纵观蛟蜃窟，閒集凤凰群。何幸逢林远，幽探绝世纷。,5
Tang,僧文彧,赠陈文亮（题拟）,闻学汤休长鬓髭，罢修禅颂不披缁。龙盂虎锡安何处，象简银鱼得几时。宗炳社抛云一榻，李膺门醉酒千卮。莫言谁管你閒事，今日尘中复是谁。,2
Qing,毛升芳,桐庐晓发,烟雨桐江放棹迟，万家云树晓参差。荒城早市喧归梦，梵阁残钟动远思。两岸青山伍相庙，一帆白水子陵祠。啼鹃似惜行人去，凄切深林不自知。,6
Ming,王家屏,玉河新柳,水绕沙堤曲，春看御柳眠。柔条轻著雨，嫩叶暗抽烟。影落波间细，阴垂槛外偏。亭亭依汉苑，迟日待莺迁。,5
Yuan,王实甫,醉春风,堪写在画图中。又添入诗句𥚃。则我这紫藤兜轿趁着浓阴。直等凉些儿个起。起。受用足万壑清风。半阶凉影。一襟爽气。,4
Yuan,邾经,题画,隐者山林得静便，松风不动兴悠然。竟将尘事抛身外，只许泉声到耳边。,4
Song,馀杭令,游洞霄,野服萧萧款翠微，虚亭高敞射晴晖。仙归洞府云烟静，春入名山笋蕨肥。缓饮壶觞聊自适，暂指朱墨便忘归。何时罢脱利名去，始悟人间万事非。,3
Qing,王掞,驾鹤亭联,草衣木食留仙咏；碧落苍梧识道心。,6
Qing,僧元璟,寄松云庵主,无端鹤梦隔松风，黯黯孤镫缀玉虫。万种愁丝人在北，一腔情事水流东。花前顾曲何曾误，月底连吟每许同。安得碧天云卷尽，药船倒泻落霞红。,6
Qing,王世琛,题中兴碑后有感鲁公故事,白发萧萧走贼营，丹心原不恋余生。谁将旧德投豺虎，翻道君王用老成。,6
Tang,吕从庆,溪西村,入境闻鸡犬，悠悠古趣遐。红边花落瓣，绿际茗舒芽。深壑和烟窈，清溪避石斜。他时须结伴，松底泛流霞。,2
Song,王曾,矮松赋,齐城西南隅矮松园，自昔之閒馆，此邦之胜概。二松对植，卑枝四出，高不倍寻，周且百尺，轮囷偃亚，观者骇目。盖莫知其年祀，亦靡记其本原，真造化奇诡之绝品也。曾咸平中忝乡荐，登甲科，蒙被宠灵，践历清显，几三十载。前岁秋始罢冢司，出守青社。下车之后，省闾里，访故旧，则曩之耆耋悉沦逝，童冠皆壮老，邑居风物，触目迁变，惟彼珍树，依然故态。窃谓是松也，匪独以后凋，克固岁寒，抑由拥肿支离，不为世用，故能宅兹皋壤，免于斤斧。向若负构厦之材，竦凌云之干，必将为梁栋，戕伐无馀，又安得保其天年，全其生理哉！感物兴叹，聊为赋云。惟中齐之旧国，乃东夏之奥区。有囿游之胜致，直廛闬之坤隅。伟茂松之骈植，轶众木而特殊。上轮囷以夭矫，旁翳荟而纷敷，广庭庑之可庇，高寻常之不踰。枝拥阏兮以横亘，根蹙缩兮盘纡。徒观其前瞻林岭，却顾康衢，宅宝势兮葱郁，据右地兮膏腴。类蟠蛰兮蛟蜧，讶腾倚兮虎貙。将拿攫兮未奋，忽伏窜兮争趋。色斗鲜兮欲滴，形诡俗兮难图。远而望之，蔚兮若抟鹏之出沧海；迫而察之，黕兮若方舆之承宝盖。矗洞口之归云，堆岩阿之宿霭。谈挥麈兮何多，被集翠兮增汰。度朔吹兮飕飗，含阳晖兮晻蔼。吾不知其几千岁，起毫末而硕大。昔去里兮离邦，攀绿条兮彷徨。今剖符兮临郡，识奇树兮青苍。怵光景兮遄迈，嘉岁寒兮益彰。叶毵毵兮不改，情眷眷兮难忘。异古人之叹柳，协予志之恭桑。信矣夫，卑以自牧，终然允臧。效先哲之俯偻，法幽经之伏藏，愿跼影于涧底，厌争荣于豫章。鄙直木兮先伐，惧秀林兮见伤。幸高梧之垂荫，愧脩竹之联芳。鸾乍迷于枳棘，鴳每误于榆枋。媲周《雅》之蹐地，符羲《易》之巽床。既交让以屈节，复善下而同方。自储精于甘露，不受命于繁霜。客有系而称曰：材之良兮，梓匠之攸贵；生之全兮，蒙庄之所美。茍入用于钩绳，宁委迹于尘滓？俾其天性而称珍，曷若存身而受祉？纷异趣兮谁与归？当去彼而取此。,3
Qing,王尔烈,祖越寺,祖越多奇境，天工亦幼哉。茨山七圣入，蜀道五丁开。冈迥鸟边去，洞深秋气来。自无颠倒念，不上炼魔台。,6
Song,王伯广,顶山栗,黄篱抱中实，紫苞发外彩。寄踪蜂窠垂，藏头猬皮隘。讵堪鼯鼠窃，更复猿猱采。心怜使民畏，时须徇儿爱。荆山破金璞，骊珠掩微颣。缜密文自保，滋味身乃碎。筠笼贡厥珍，不在柤梨外。罗笾加其仪，顾与菱芡对。易饱屏膏肉，馀功益肝肺。悬风当令坚，致湿忍使败。晋地枣非偶，宣城蜜佳配。谁知麝香囊，可居天下最。,3
Ming,尹斗寿,其三,义理蚕丝密，胸襟海宇宽。几年同臭味，半世共悲欢。山颓何倏忽，风色属艰难。絮酒休千里，还惭取友端。,5
NanBei,王僧达,和琅琊王依古诗,少年好驰侠，旅宦游关源。既践终古迹，聊讯兴亡言。隆周为薮泽，皇汉成山樊。久没离宫地，安识寿陵园。仲秋边风起，孤蓬卷霜根。白日无精景，黄沙千里昏。显轨莫殊辙，幽途岂异魂。圣贤良已矣，抱命复何怨。,1
Yuan,狄君厚,天下乐,今日待动土兴工计利开。但用的民夫。将百姓差。题起来痛伤情老臣心内骇。不争宫殿上太极宫。不争台修成云月台。臣则怕引得祸从天上来。,4
Qing,王玖,为王兰泉作三泖渔隐图并题绝句,打桨入空明，横桥出秋屿。人在钓鱼汀，如闻隔烟语。,6
Qing,王士禄,晚过东塔寺二十韵,兰若萧梁古，风流想六朝。化城围绿水，孤塔上青霄。珠阁浮林影，金园绝市嚣。依幡看刹近，缘响趁钟遥。树偃时遮涧，途纡屡过桥。到门苔滑滑，入寺竹翛翛。古碣何年失，尘襟此际消。皴痕回侧柏，暮色隐甘蕉。长史遗坟在，诸天法界标。跨波通石径，对砌敞松寮。居士才还辩，头陀偈定超。禅灯龙象黯，佛日鼓鱼销。洗钵诚微尚，长斋况久要。劫波巾拟解，屈眴服思邀。便好从初地，相依结一瓢。沧洲仍有役，白社欲无聊。怖鸽栖将稳，樯乌待尚迢。前期须岁月，客意向风飙。支许应非忝，宗雷倘见招。裴回未能去，仙梵晚萧萧。,6
Ming,王佐,黻廷老伯大人殉节志挽,盛代褒忠典，贤侯义烈彰。至今传昔岭，如古奋沙场。俎豆春秋茂，旂常姓字光。浣花祠庙在，幽韵起松篁。,5
WeiJin,谢万,其二 楚老,楚老潜一，寂玩无为。含贞内外，载葺羽仪。,0
Song,方千里,其二,小园花梢雨歇，浪羞泫。碧瓦光霁，罗幕香浮，莺啼燕语交加，是处池馆春遍。风外、认得笙歌近远。醉魂半萦，夜酒吹未散。暗忆年时，正日赴、西池宴。笑携艳质，郢曲新声妙如剪。有愁容易排遣。,3
Qing,王顼龄,魏忠贤衣冠墓,熹宗之朝阉寺乱，不数弘恭与石显。门下谁非谒者儿，朝中半作貂珰犬。吁嗟气势真回天，茄花委鬼相钩连。杨左诸贤一网尽，镇抚狱底尸骈肩。门生天子差仿佛，张父赵母何懵然！纷纷祠额遍寰宇，赐茔特敕营生前。将作起冢同祈连，罘罳门阀逾董贤。一朝冰山忽倾倒，凶骨不得归三泉。摩挲碧云旧碑碣，忠贤姓氏犹高揭。侯览当时既伏诛，衣冠谁使留空穴？安得雷火一夜仆此碑，更倩龙湫之水洗膻羯，山灵面目还清洁。,6
Ming,王立道,其二,玉室书名久，清溪得道初。赤文河上箓，鸿宝枕中书。龙吐烧丹火，鸾骖度海车。偶来华表上，终与世人疏。,5
Ming,王绅,都昌丞洪宗杰秩满邑民诣阙愿留因升县令,忆过都昌道，民风厚且淳。苏山明浦溆，彭蠡枕城闉。父老争留霸，朝廷许借恂。二松哦且遍，满县李桃春。,5
Yuan,汪斌,长相思 秋夜,海蟾升。砌蛩鸣。别院俄闻裂帛声。凭轩与细听。竹风生，桂香清。问道小山来未曾。还应寻旧盟。,4
Ming,元天锡,夜雨,短梦初惊起，狂风动树林。一灯三夜雨，孤客十年心。历历听无厌，悠悠恨益深。千君那个事，独自强哀吟。,5
Ming,王野,庭前坦步偶见岣山延伫以咏,偶怜山在目，浅立意悠然。落落泉舂石，层层树接天。半峰分夕照，众壑共秋烟。将谓迷来径，樵夫已过前。,5
Ming,王弘诲,其七,城市厌烦郁，园林剩得秋。聊冯瓜蔓水，戏拟木兰游。席喜亲鱼鸟，槎疑犯斗牛。尘缨同解脱，身世任虚舟。,5
Tang,王履贞,太学创置石经赋,我国家学校崇崇。创石经于其中。用启千年之圣。将遗万古之风。元化式敷。厥德既彰于有截。声诗再阐。斯文庶表于无穷。既而招学苑之徒。命他山之役。陈满笥之文雅。结峻天之远碧。且曰道自人宏。教由时易。若不考深旨。勒贞石。布落落于广庭。陈岩岩于千尺。则何以表吾道之不骞。见伊唐之有赫者哉。由是雕搜之功备矣。文质之义昭然。凿寒光而崭崭迭映。骈古色而字字相宣。俨彼贞规。韫玉之姿益壮。穷诸墨妙。崩云之势弥坚。事既叶于造微。理乃符于摭实。削成岂劳于执。壁立更逾于散帙。旁分鸟迹。且非精卫之衔来。远映天光。有若娲皇之补出。可谓洙泗之风不坠。而教化之道益敦。钻仰苟同于深奥。咫尺可见于微言。五色参差。夫子之文章尽在。丹楹俯瞰。圣人之阃阈斯存。岂非吾君秉兹一德。修文临极。坚贞为庶士之规。考礼作百王之式。既而辩舛错而定鲁鱼。然后二三子是效是则。,2
Ming,叶封,洛水怀古,托怨灵妃赋《感甄》，多情玉枕暗伤神。莫嫌泣豆相煎急，蚤与君王作路人。,5
Qing,卞宝第,挽彭玉麟联,亲炙忆湖湘，善必告，过必规，道合则从，海内论交今有几；余辉炳江汉，生不虚，死不朽，功成者退，衡南浩气此常存。,6
WeiJin,江统,徂淮赋,戾䣜城而倚轩，实萧公之故国。,0
Ming,方孟式,春怨,只影淡烟笼，杜鹃枝上红。梨花风雨后，人在月明中。,5
Ming,王思任,勺园,才辞帝里入风烟，处处亭台镜里天。梦到江南深树底，吴儿歌板放秋船。,5
Yuan,王都中,其二,清溪照眉发，棹举扬清波。何当结茅屋，时与神仙过。,4
Song,丁黼,其二,驾鹤归三岛，骑麟入九霄。祗应明月夜，来此坐吹箫。,3
Song,万俟绍之,方水滴子,质由良冶就，心向主人倾。外仿片金制，中藏勺水清。兔毫芳露染，龙尾湿云生。终令双眸炯，曾窥妙女成。,3
Song,王逵,中元燕百丈小楼诗,薛老峰南更近西，小楼高阁与云齐。中山酒熟中元节，归去从他醉似泥。,3
Yuan,王娇红,题西窗,日影萦阶睡正醒，篆烟如缕午风平。玉箫吹尽霓裳调，谁识鸾声与凤声。,4
Ming,叶懋,石门,依依童仆问寒温，篷底孤灯照旅魂。贾客停桡询海味，舟人看气避江豚。滩声带雨鸣残夜，树色和烟锁暮村。谁识倦游辛苦处，悲笳吹落海门昏。,5
Song,方蒙仲,红梅,不但色秾华，更觉香幽迥。笑杀海棠仙，死抱渊材恨。,3
Yuan,李隼,汉宫春望,桂馆兰宫锁翠苔，九重春色望中回。水晶别殿参差起，云母重屏次第开。帝子骐驎天上至，仙人鸾鹤日边来。内官进得霓裳曲，敕赐周南献寿杯。,4
Ming,公鼐,过蒙阴旧城山家留饮,故堞依山麓，相传汉旧城。桑麻千亩遍，梧竹一村平。客醉迟归意，来希重别情。出门逢野老，重与话躬耕。,5
Ming,王佐,访金汝潜①,步入青都深处深，日光风绪淡相寻。逢迎花下闻吴语，拂拭屏间见越吟。龙问大还偏座湿，鸟赓幽韵半窗阴。马周自有君臣契，未必常何是赏音。,5
NanBei,魏收,庭柏诗,古松图偃盖，新柏写炉峰。凌寒翠不夺，迎暄绿更浓。茹叶轻沈体，咀实化衰容。将使中台麝，违山能见从。,1
Yuan,王祯,臂篝,筠篝编织作中虚，穿臂农夫护若肤。不似舞姬华宴上，巧笼衣袖络珍珠。,4
NanBei,卞彬,虾蟆赋 其一,纡青拖紫，名为蛤鱼。,1
Yuan,吴海,游郎官峰,连山如波涛，高峰荡云日。萃然孤杓耸，其势孰可匹。危攀将欲飞，俯瞰觉自失。罗田几聚落，端坐见纤悉。南延川源深，北望海水出。处高视益远，缩地岂有术。天寒霜露交，收穫事已毕。仍年蝗旱馀，民物尽萧瑟。遘兹得非幸，惆怅宁具述。,4
NanBei,沈约,长安有狭斜行,青槐金陵陌，丹毂贵游士。方骖万乘臣，炫服千金子。咸阳不足称，临淄孰能拟。,1
Tang,王翰,赋得明星玉女坛送廉察尉华阴,洪河之南曰秦镇，发地削成五千仞。三峰离地皆倚天，唯独中峰特修峻。上有明星玉女祠，祠坛高眇路逶迤。三十六梯入河汉，樵人往往见蛾眉。蛾眉婵娟又宜笑，一见樵人下灵庙。仙车欲驾五云飞，香扇斜开九华照。含情迟伫惜韶年，愿侍君边复中旋。江妃玉佩留为念，嬴女银箫空自怜。仙俗途殊两情遽，感君无尽辞君去。遥见明星是妾家，风飘雪散不知处。故人家在西长安，卖药往来投此山。䌽云荡漾不可见，绿萝蒙茸鸟绵蛮。欲求玉女长生法，日夜烧香应自还。,2
Song,王云,题李都官道堂,高挂朝冠返故乡，静延真侣创新堂。不容閒草依阶砌，已许归云宿栋梁。爱客定须添酒病，惜春应未减诗狂。肯同阮巷分南北，松竹交阴隔藓墙。,3
Yuan,伯德正臣,天平宫,大哉元气胡为乎，壮此峥嵘之六峰。千奇万巧，一一穷神工。碧霄夺秀争先拿，髣髴有意争雌雄。烟霞连云最相得，未肯容易变灭随东风。独有昭阳棱层似玉柱，气象只欲摩苍穹。大峰小峰屹立千万仞，芙蓉捧出蓬莱宫。缥缈仙人不知宴何处，泉声犹似玉佩摇丁东。壮哉二龙洞，疑与海藏通。栖鹄危巢仰不可攀，但见绝壁倒挂之枯松。日出破烟景，云断林霏开。目穷千里，心飞九垓。览天地之广大，见造化之胚胎。暂神游于物始，且放旷其形骸。忽赤羽以中昃，掩半空于阴霾。其壮观也若此，诚不负杖屦之来。,4
Qing,于克襄,张飞庙联,春雨楼桑，无限落花悲帝子；秋风剑阁，有人洒泪吊将军。,6
Ming,文森,登楼,阗阗扰扰晚来閒，独倚危楼一望间。挈榼漫沽村市酒，开窗正对夕阳山。月来虚馆谁家笛，风度疏钟到竹关。只有渔翁无简束，扁舟摇曳白云湾。,5
Yuan,王玠,西江月,悟性无生无灭，采铅有去有来。两般灵物结成胎。云气常浮宝盖。终日和光混俗，任时随处宽怀。清风明月满蓬莱。睹破虚空无碍。,4
Tang,李嘉祐,裴侍御见赠斑竹杖,骚人誇竹杖，赠我意何深。万点湘妃泪，三年贾谊心。愿持终白首，谁道贵黄金。他日归愚谷，偏宜绿绮琴。,2
Qing,毛奇龄,其四,襆被联深廨，盘餐胜故乡。官贫情较切，漏短话偏长。颍水通池细，襄陵泻酒香。冯唐吾自老，汝已久为郎。,6
Yuan,宋禧,王生允承以其画像求诗像画古冠服手执书卷有抱琴者从其后于古槐之下游息焉盖其家有轩扁曰嘉树云,阴阴嘉树下，有此称家儿。冠服超流俗，琴书乐盛时。趋庭应有训，出户政多岐。念尔槐根立，清晨有所思。,4
NanBei,张正见,帝王所居篇（乐府不载。见文苑英华。）,崤函惟帝宅，宛雒壮皇居。紫微临复道，丹水亘通渠。沈沈飞雨殿，蔼蔼承明卢。两宫分概日，双阙并凌虚。休气充青琐，荣光入绮疏。霞明仁寿镜，日照陵云书。鸣鸾背鳷鹊，诏跸幸储胥。长杨飞玉辇，御宿徙金舆。柳叶飘缇骑，槐花影属车。薄暮归平乐，歌钟满玉除。,1
Ming,丁熿,书答李文干（景蕴）,七年君子面，今作旧时丰。青鸟传王母，蟠桃阻世宗。鬓缘愁得雪，心欲直如松。咫尺魔障在，天涯况有从。,5
Qing,王庭,题平乐官舍,城上峨峨百雉齐，城中只见草萋萋。官衙风寂重茅稳，兵灶烟寒一帐迷。短树无枝稀住鸟，长宵自晓失鸣鸡。山中习静曾堪似，未记閒身百粤西。,6
Song,孔文仲,天官颛面正朝,天官惟将相，位号著璇霄。所处皆颛面，攸司共正朝。极星安正宁，列宿俪群僚。号令三光动，吹嘘二气调。何参方辅汉，稷契正裨尧。盛旦群龙进，乾符已上昭。,3
WeiJin,潘尼,赠侍御史王元贶诗,昆山积琼玉，广厦构众材。游鳞萃灵沼，抚翼希天阶。膏兰孰为消，济治由贤能。王侯厌崇礼，回迹清宪台。蠖屈固小往，龙翔乃大来。协心毗圣世，毕力赞康哉。,0
Qing,王定安,挽曾纪泽联,九载驻狼？喜南越犹存，早有奇勋方陆贾；八埏通象译，正西戎多故，那堪中夏失张骞。,6
Qing,王士祯,题秋江独钓图,一蓑一笠一扁舟，一丈丝纶一寸钩。一曲高歌一樽酒，一人独钓一江秋。,6
Tang,僧慧能,示志诚偈二首 其二,心地无非自性戒。心地无痴自性慧。心地无乱自性定。不增不减自金刚，身去身来本三昧。,2
WeiJin,陶潜,归园田居五首 其一,少无适俗韵，性本爱丘山。误落尘网中，一去三十年。羁鸟恋旧林，池鱼思故渊。开荒南野际，守拙归园田。方宅十馀亩，草屋八九间。榆柳荫后园，桃李罗堂前。暧暧远人村，依依墟里烟。狗吠深巷中，鸡鸣桑树巅。户庭无尘杂，虚室有馀闲。久在樊笼里，复得返自然。,0
Song,王安国,赠三灵程道人,三灵山下新安水，潇洒人间画不如。收得市朝忙日月，归来田里老樵渔。君能知命忘机久，我愧于时触事疏。从此卜邻同笑傲，何须强著解嘲书。,3
Tang,李冶,偶居,心远浮云知不还，心云并在有无间。狂风何事相摇荡，吹向南山复北山。,2
Yuan,释自恢,书画舫以春水船如天上坐老年花似雾中看分韵得花字,绿波池头书画舫，窗开晴日见梅花。爱贤曾读当时传，好事尝传米老家。座上酒罂倾腊蚁，砚坳书水滴文蛙。艰时会合须谋醉，莫向空江叹岁华。,4
Ming,王敬民,留别李栗谷,馆署别离恨未平，怜君来往伴旄旌。秋深东去传天语，岁晏西归忆客程。光射斗牛双剑在，地分中外一江横。遨游殊域知难再，浿水葱山总系情。,5
Ming,孔镛,云凌斑竹,云凌竹点痕，岂是玉环泪。君不见潇湘，斑斑同一类。,5
Song,丁逢,句 其一,山来分楚越，水落会蒸湘。,3
Qing,王启原,挽郭嵩焘联,识议为流俗所惊，瀛寰七万里间，终全国体；勋业仍著书以老，中兴名将相外，留此儒臣。,6
Tang,白云仙人,其九 金风草,子黑根白花叶青，仙家惜似掌中珍。真汞煮作硬砂子，白体成庚重不轻。,2
Yuan,宋沂,其二,自是风流爱鉴湖，木兰舟上倒金壶。鲈鱼莼菜恋乡国，马湩蒲萄忆帝都。,4
Qing,王氏,绝句,自尤妾命薄如笺，初赋桃夭失所天。未老姑嫜还有托，纲常不让古人先。,6
Yuan,上海广福寺讲主瑛,送丘阜之江东省大姑巫节妇,青丝骊色驹，秣陵慰长姑。姑孀三十年，于义毋不殊。严君听郎去，躬奉双白苧。外表贞素姿，中䌷离忧绪。姑感亲亲情，报之玉佩珩。游子雅不好，前多狭邪道。,4
Yuan,朱焘,幽居,衡茅松底漫为家，竹引香泉瀹瑞茶。落莫秋容谁管领，一堤霜蓼自红花。,4
Song,上官良史,河梁值雨有怀严羽,苇岸逢残雨，河桥对暮流。停鞭一怅望，客思暂夷犹。枫叶满江色，夕阳终古愁。遥怜君亦苦，不共故园秋。,3
Tang,王延龄,梦五色笔赋,夫何言吉梦兮杳杳冥冥。若有一人兮遗我鸿笔。居然五色兮其状炳灵。焕错彩于无像。纷斑斓而有形。匪沈沦于画墨。那浑浊于杀青。获乎希微。来何处所。彩非染而自备。管在搦而神与。意藻思之相授。期文章而见许。信魂梦之有乎。曾目成而不阻。神之正直。福非回邪。何代无才。曷江淹之允属。则吾岂敢。畴郭璞之孔嘉。繄有灵兮未悟。傥如梦兮增华。始其良夜幽閒。斋心朗畅。寝弥安于自得。思不适于无妄。故降彩笔。冥徵元贶。与蝇集而殊端。方兔毫而诡状。丹青式序。元黄可分。参乎素色。烂以成文。若以我修辞。五彩必能吐凤。若以我挥翰。一飞何谢庆云。是知物有幽通。神为真宰。梦以掌握惊兹。夕以灵奇瞻彼。笔端胜常。时之光彩。诚有志而必达。宜饬躬而不殆。展转虚室。曈昽晓日。目眩昧于花容。想绸缪于锦质。或乍进而乍退。类若虚而若实。既而骇人。恍然观身。虽放言之在我。岂假手而非神。则知五色之灵笔。善诱斯文之日新。,2
Qing,王又曾,萧山县,郭门穿一棹，民俗半渔樵。板屋襟沙觜，泥城带岭腰。荒云低作雨，小水暗通潮。我意怜词客，幽魂不可招。,6
Yuan,吴全节,至大三年代祀茅山宿玉晨观（以下十八首见刘大彬《茅山志》。）,皇驰六辔过华阳，晋桧苍苍古道场。夜鹤唳风清地肺，晓龙雨护阁天香。三峰恍惚蓬莱境，万象昭回草木光。青石坛高天咫尺，绿章封事答吾皇。,4
Ming,王禹声,送同年胡湛宇浔阳视榷便道省觐,匡庐万丈郁嵯峨，彭蠡春深旅雁过。此去䌽衣翩昼锦，遥看紫气映鸣珂。烟波隐见渔舟晚，帆影参差估客多。把臂青衫应湿遍，岂堪重听伯劳歌。,5
Song,王安礼,其二,烛泪漼漼罢赋诗，幅巾乘兴步东西。银河逼夜光芒堕，玉宇参天次第迷。稍梦荆江三里鹄，忽惊汉殿五时鸡。平生出处无心较，亦似庄周万物齐。,3
Tang,伏牛上人,其二,伤嗟鵽刀鸟，夜夜啼天晓。坠翼柳攀枝，垂头血沾草。身随露叶低，影逐风枝袅。一种情相生，尔独何枯槁。驱驱饮啄稀，役役飞腾少。不是官所差，都缘业所造。亦似世间人，贪生不觉老。吃著能几多，强自萦烦恼。咄哉无眼人，织络何时了。只为一六迷，遂成十二到。鵽刀鵽刀林里叫，山僧山僧床上笑。有人会意解推寻，不假三祇便成道。,2
Qing,王士禛,浒山道中,断霭望沉沉，关河岁暮心。苍山连冻浦，雪屋入寒林。凫雁荒陂晚，鸡豚古社深。墨王亭畔路，载酒忆登临。,6
Qing,王士禛,息斋夜宿即事怀故园,夜来微雨歇，河汉在西堂。萤火出深碧，池荷闻暗香。开窗邻竹树，高枕忆沧浪。此夕南枝鸟，无因到故乡。,6
WeiJin,贾充,与妻李夫人联句（一云定情联句。）,室中是阿谁，叹息声正悲。叹息亦何为，但恐大义亏。大义同胶漆，匪石心不移。人谁不虑终，日月有合离。我心子所达，子心我亦知。若能不食言，与君同所宜。,0
Qing,卜舜年,丹阳道中,裘单侠骨寒，鞭冷马蹄暮。杨柳负西风，扫遍丹阳路。,6
Ming,王凤翀,赠幕史粹公罢政归钓鳌台,宦途清望许谁先，幕府功成遽息肩。老去丹心悬蓟北，归来幽事付溪边。烟光水色明春酒，浴鹭飞凫绕钓船。人事浮云总身外，一篷疏雨且高眠。,5
Song,王以宁,蓦山溪 其二 游南山,雕弓绣帽。戏马秦淮道。风入马蹄轻，曾踏遍、淮堤芳草。飞英点点，春事已阑珊，风雨横，别离多，断送英雄老。功名终在，休惜芳尊倒。谈笑下燕云，看千里、风驱电扫。男儿此事，莫待鬓丝棼，汉都护，万年觞，玉殿春风早。,3
Ming,叶砥,其三,白云狼藉旧林丘，旃泊天涯十五秋。壮气崆峒三尺剑，浮生滟滪一扁舟。栖栖无乃骥伏枥，郁郁有如鱼中钩。造物倘于人借便，掉头卸却虱兜鍪。,5
Yuan,僧净慧,寄梅雪朱隐居,何处风篁好，渔庄路匪遥。水光清暑簟，花影赤阑桥。座客分诗卷，邻姬浣酒瓢。离怀无可赠，清梦过兰苕。,4
Tang,左偃,郊原晚望怀李秘书,归鸟入平野，寒云在远村。徒令睇望久，不复见王孙。,2
Qing,王文诰,观源洞观葛翁筇化石唐时游人入洞见石壁题葛翁诗有松门石径茸芳草落花满院香沉沉二句因足之,观源洞外泉淙淙，葛翁遗下青竹筇。化为石脊导我过，驯扰如法骑龙公。深入洞天春色晓，松门石径茸芳草。落花满院香沈沈，嫣红浅紫无人扫。玉女当年载酒来，箫声吹落凤凰台。曲终都逐仙官去，闲杀飞英点碧苔。,6
Qing,丁绍仪,经彭泽县,四野寒云散，风吹淑气和。江从大雷转，舟向小姑过。水国鱼虾贱，山城草木多。少焉新月上，还作扣舷歌。,6
Tang,僧处默,萤（一作咏萤）。（一作周繇诗）,熠熠与娟娟，池塘竹树边。乱飞如拽火，成聚却无烟。微雨洒不灭，轻风吹欲燃。昔时书案上，频把作囊悬。,2
Yuan,李士瞻,怀赵虚舟,夙昔闻名未识君，识君才得两三旬。一时同拜叨前列，此日追陪愧后尘。款款谋猷臻事变，雍雍言笑见情真。明年樯舰浮杯簇，方信韩郎是伟人。,4
Tang,李諲,妒神颂,凡有异行，宗之曰神。匪害于物，实利于人。兄则禁火，妹乃积薪。共为佳节，在乎芳春。今古千龄，方圆百里。德音无斁，烝尝不已。祭具珍羞，服先锦绮。所求必应，高山仰止。将军塞下，细柳营边。晴开朝镜，雾杂炉烟。神理昭昭，灵草芊芊。纪诸令范，光我承天。井陉西南，太原东北。妒祠之水，澹为黛色。跳彼喷浪，如有可则。古往今来，源流不忒。兴云致雨，侔造化力。禺禺昂昂，粤君之德。或祈或祷，永无休息。神之歆之，福善宁极。,2
Song,蜀中妓,市桥柳 送行,欲寄意、浑无所有。折尽市桥官柳。看君著上征衫，又相将，放船楚江口。后会不知何日又。是男儿、休要镇长相守。苟富贵、无相忘，若相忘，有如此酒。,3
Song,文同,普州三亭 碧崖亭,断巘渌溪边，危亭翠壁前。轩窗谁是客，诗酒自称仙。远壑春藏雨，长波昼起烟。吏人休报事，高兴正陶然。,3
WeiJin,李秀,四维赋,世有哲人，黄中通理。探赜索隐，开物建始。造四维之妙戏，邈众艺之特奇。画盈尺之局，乃拟象乎两仪。立太极之正统，班五常之列位。刚柔异而作配，趋舍同而从类。或盘纡诘屈，连延络绎。或间不容息，舍棋则获。围成未合，骄棋先出。九道并列，专都独毕。,0
Qing,丁炜,卧病酬林澹亭,轻寒腰带减，窗竹渐离披。未得高眠早，常愁退食迟。青山秋后梦，黄叶雨中诗。酒熟东篱下，君闲可预期。,6
WeiJin,薛综,麒麟颂,懿哉麒麟，惟兽之伯。政平觌景，否则戢足。德以卫身，不布牙角。屏营唐日，帝尧保禄。委体大吴，以昭遐福。天祚圣帝，享兹万国。,0
Song,潇湘渔父,歌一首①,乾淳老人气岳岳，破冠穿履行带索。撑肠拄肚书万卷，临风欲言牙齿落。,3
Qing,文昭,花朝后二日小雨一阵薄有寒色,轻寒犹似早春时，独拥黄绸起较迟。燕子来寻当日垒，桃花开到过墙枝。一畦嫩雨栽花锸，半砚闲云中酒诗。兀坐不知门外事，翛翛惟觉据梧宜。,6
Ming,王洪,送吴太仆还南京,初日映朝衣，承恩出琐闱。几回天上见，一骑雪中归。野色连春树，河流带晚晖。交游遍京国，达者似君稀。,5
Ming,文嘉,后溪,卜筑清溪后，依然水竹间。临流看泛泛，隔屋听潺潺。村市小桥接，危楼暮岭环。红尘元不到，不用掩柴关。,5
Tang,邢群,郡中有怀寄上睦州员外杜十三兄,城枕溪流更浅斜，丽谯连带邑人家。经冬野菜青青色，未腊山梅处处花。虽免嶂云生岭上，永无音信到天涯。如今岁晏从羁滞，心喜弹冠事不赊。,2
Ming,王沂,其二,茜色纱笼绛蜡残，绮窗斜月转雕阑。当筵赋得阳春曲，唤取银筝按拍弹。,5
Ming,尹宾商,春日游大别,懒从冠盖竞将迎，性僻松萝冒雨行。稚子乘春恣汗漫，山僧惯客似平生。水云浩荡群峰渺，烟树苍茫万橹横。隔岸偶闻吹铁笛，置身恍若在蓬瀛。,5
Qing,六十七,水仙花限冰字①,凌波仙子世同称，琼岛芳姿未敢凭。香与春风相应接，神将秋水共清澄。玻璃案上金千点，玳瑁筵前玉几层。不许纤埃侵皓素，檀心夜月一壶冰。,6
Yuan,王实甫,满庭芳,这都是托赖着大人的虎势。赢的他急难措手。打的他马不停蹄。做色数唤点儿皆随意。李圭云：我可生悔气。这色儿不顺。正末云：你昨日也说马眼义哩。唱：不比你射柳处也推着马眼迷奚。押宴官云：李监军。你输了这翡翠珠衣也。老丞相。你饶他一掷波。正末唱：我若不觑大人面皮。直赢的他与我跟随。李圭云：你说这大话。赢的我跟随。我和你如今别赌些利物。看那个赢那个输。正末云：我如今再和你打。饶你一掷。唱：饶先递。李圭云：我怎么要你饶。正末唱：则你那赤瓦不刺强嘴。兀自说兵机。,4
Ming,王绂,送解大纪游北京,黄金台下路，曾是旧都城。此去壮游乐，能忘远别情。垆姬留客醉，商犬护车行。登览诗千首，多应吊古成。,5
Ming,王㒜,郊居寄张山人,相去无十里，别来馀两旬。卜居犹恨远，会晤莫辞频。红叶经霜老，黄花带雨新。东篱当此日，应有白衣人。,5
NanBei,刘骏,其六,黄河流无极，洛阳数千里。坎坷戎旅间，何由见欢子。,1
NanBei,魏收,五日诗,麦凉殊未毕，蜩鸣早欲闻。暄林尚黄鸟，浮天已白云。辟兵书鬼字，神印题灵文。因想苍梧郡，兹日祀东君。,1
Ming,王玉峰,满庭芳,末上：济宁王魁。椿萱早丧。弱冠未结姻亲。赴礼闱不第。羞涩寓莱城。偶配桂英敫氏。新婚后神庙深盟。试神京。鳌头独占。金垒起奸心。为夺婚不遂。将家书套写。致桂英自缢亡身。幸神明折證。再得还魂。王魁徐州破贼。闻家难两下虚惊。种谔统兵。莱阳解寇。重会续前盟。,5
Qing,王朝元,其二,诗正清新酒正醇，风流儒雅乐天真。谁知花县称名士，不意沙场作难臣。辽海石麟常对月，锦江竹马漫迎春。至今西土归王化，稍慰当年报主身。,6
Qing,丁中和,挽曾纪泽联,妖烽未平，长城遽坏，更谁砥柱海门，当九万里狂风巨浪；继志益密，谋国愈周，捧出铁石肝胆，作五十年孝子忠臣。,6
Qing,允祉,扈跸恭读御制诗文恭纪 其一,帝歌《瓠子》即平成，宵旰精勤更省耕。物在春台皆自乐，野张行殿见舆情。民瞻采舸花前拜，马避嘉禾柳外行。过沛横汾徒羡美，宸章全是为苍生。,6
Qing,王瑗,贺新郎 雨后追悼亡弟,正是人无寐。更何堪、芭蕉摇雨，故添愁思。犹记年时当夜永，伴我绣窗嬉戏。还剪烛、摊书斐几。共说种槐馀庆远，喜传家、能续青缃矣。头角露，望吾弟。琼枝何意经霜萎。最堪悲、临终合十，祝亲有子。兔走乌飞三载疾，不见紫胞再世。惭愧煞、北宫养志。几欲长号声转咽，怕重伤白发思儿意。天为我，暗流泪。,6
NanBei,颜测,七夕连句诗,云扃息游彩，汉渚起遥光。,1
Tang,孔德绍,赋得涉江采芙蓉,莲舟泛锦碛，极目眺江干。沿流渡楫易，逆浪取花难。有雾疑川广，无风见水宽。朝来采摘倦，讵得久盘桓。,2
Yuan,白仁寿,书事,太羹元无味，大章本希音。音繁入人耳，味美适人心。是以保身难，惴惴如临深。百战苟一失，勇气未足钦。今若不学古，后何法于今。,4
Song,方逢辰,题吴氏梅堂,闻君家在雪边住，靠尽阑干索尽诗。只怕梅花应冷笑，清香元不要人知。,3
Song,孔淘,送梵才上人归天台,飞锡来穷岫，驰声满上京。衣从麟德赐，诗入集仙评。虎老文弥炳，松孤格愈清。投人夜光宝，按剑但频惊。,3
Qing,王士祜,和李退翁侍郎读水经注兼忆洞庭之作,相思何处折芳馨，望断黄陵旧日亭。秋水依稀闻落叶，楚天仿佛见扬灵。洲边子戌三春绿，楼外君山一带青。太息云中君在否，不堪重问道元经。,6
Ming,丘吉,其二,树树秋风响涧阿，夕阳收处暮霞多。何人艇子苕溪上，唱得吴侬子夜歌。,5
Yuan,申屠衡,竹谷,阴森生昼寒，仰不睹天日。时从绿云中，窥见一星出。,4
Ming,王禹声,其五,阖闾城下是吾庐，犹有平泉片石馀。五亩自堪供钓弋，数椽良可贮琴书。蒯缑不减鱼肠色，独鹤应随使者车。稚子候门遥忆汝，牵衣何日慰离居。,5
Yuan,王璋,约文甫不至再用韵,俗里眼能白，怀中印未黄。双凫离叶县，独鹤下陵阳。晚岁故人少，閒门秋草长。知君非远我，自为困壶觞。,4
Tang,《南岳魏夫人传》所引诗,方诸青童歌一章,太霞扇晨晖，九气无常形。玄辔飞霄外，八景乘高清。手把玉皇袂，携我晨中生。盼观七曜房，朗朗亦冥冥。超哉魏氏子，有心复有情。玄挺自嘉会，金书东华名。贤安密所研，相期旸谷汧。,2
Ming,王怿,骢马,联翩蹀躞更䟃𧽼，关路风沙旧所谙。曾载冠军天上路，几乘飞将雪中探。临营卧处霜凝皂，倚树嘶时月映潭。今日三边烽堠静，却将归老华山南。,5
NanBei,张渊,观象赋,陟秀峰以遐眺，望灵象于九霄。睹紫宫之环周，嘉帝坐之独标。瞻华盖之荫蔼，何虚中之迢迢。观阁道之穹隆，想灵驾之电飘。尔乃纵目远览，傍极四维，北鉴机衡，南睹太微，三台皦皦以双列，皇座囧囧以垂晖，虎贲执锐于前阶，常陈屯聚于后闱。遂回情旋首，次目文昌。仰见造父，爰及王良。傅说登天而乘尾，奚仲托于津阳。织女朗列于河湄，牵牛焕然而舒光。五车亭柱于毕阴，两河侠井而相望。灼灼群位，落落幽纪，设官分职，罔不悉置。储贰副天，庭延三吏。论道纳言，各有攸司。将相次序以卫守，九卿珠连而内侍。天街分中外之境，四七列九土之异。左则天纪、枪、棓、摄提、大角，二咸防奢，七公理狱。库楼炯炯以灼明，骑官腾骧而奋足。天市建肆于房、心，帝座磊落而电烛。于前则老人、天社，清庙所居。明堂配帝，灵台考符。丈人极阳而慌忽，子孙嘒嘒于参嵎。天狗接狼以吠守，野鸡伺晨于参墟。右则少微、轩辕，皇后之位，嫔御相次，尊卑有秩。御宫典仪，女史执笔。内平秉礼以伺邪，天牢禁愆而察失。于后则有车府、传舍，匏瓜、天津，扶匡照曜，丽珠佩珍。人星丽玄以闲逸，哭、泣连属而趋坟。河鼓震雷以𥔀磕，腾蛇蟠萦而轮菌。河鼓十二星在南斗北，此星昏中南方而震雷。《易》曰「鼓之以雷霆」此之谓也。此星主声音，故曰𥔀磕，腾蛇二十二星在营室北，形状似𥔀蛇，故曰轮菌。于是周章高眄，还旋辰极。既觌钩陈中禁，复睹天帝休息。渐台可升，离宫可即。酒旗建醇醪之旌，女床列窈窕之色。辇道屈曲以微焕，附路立于云阁之侧。其列星之表，五车之间，乃有咸池、鸿沼、玉井、天渊、建树、百果、竹林在焉。江河炳著于上穹，素气霏霏其带天。神龟曜甲于清冷，龙鱼摛光以英连。又有南门、鼓吹，器府之官，奏彼丝竹，为帝娱欢。熊、罴绵络于天际，虎、豹傥煜而晖烂。弧精引弓以持满，狼星摇动于霄端。其外则有燕、秦、齐、赵列国之名。雷电霹雳，雨落云征。陈车策驾于氐南。天驷骋步于太清。园、苑周回以曲列，仓、廪区别而殊形。内则尚书、大理、太一、天一之宫，柱下著术，传示无穷。六甲候大帝之所须，内厨进御膳于皇躬。天船横汉以普济，积水候灾于其中。阴德播洪施以恤不足，四辅翼皇极而阐玄风。恢恢太虚，寥寥帝庭。五座并设，爰集神灵。乃命荧惑，伺彼骄盈。执法刺举于南端，五侯议疑于水衡。金、火时出以成纬，七宿匡卫而为经。炜烨昱其并曜，粲若三春之荣。睹夫天官之罗布，故作则于华京。及其灾异之兴，出无常所。归邪缤纷，飞、流电举。妖星起则殃及晋平，蛇乘龙则祸连周楚。或取证于逢公，或推变于冲午。乃有钦明光被，填逆水府，洪波滔天，功隆大禹。此则冥数之大运，非治纲之失绪。盖象外之妙，不可以粗理寻，重玄之内，难以荧燎睹。至于精灵所感，迅逾骇向。刑轲慕丹，则白虹贯日而不彻。卫生画策，则太白食昴而摛朗。鲁阳指麾，而曜灵为之回驾。严陵来游，而客气著于乾象。斯皆至感动于神祇，诚应效于既往。尔乃四气鳞次，斗建辰移。虽无声言，三光是知。星中定于昏明，影度以之不差。测水旱于未然，占方来之安危。阴精乘箕，则大飙暮鼓，西南入毕，则淫雨滂沲。譬犹晋钟之应铜山，风云之从班螭。若夫冥车潜驾，时乘六虬。大仪回运，万象俱流。北斗俄其西倾，群星忽以匿幽。望舒纵辔以骋度，灵轮浃旦而过周。尔乃凝神远瞩，晒目八荒。察之无象，视之眇茫。状若浑元之未判别，又似浮海而睹沧浪。幽遐迥回希夷，寸眸焉能究其傍。于是乎夜对山水，栖心高镜。远寻终古，攸然独咏。美景星之继昼，大唐尧之德盛。嘉黄星之靡锋，明虞舜之不竞。畴吕尚之宵梦，善登辅而翼圣。钦管仲之察微，见虚、危而知命。叹荧惑之舍心，高宋景之守政。壮汉祖之入秦，奇五纬之聚映。尔乃历象既周，相佯岩际。寻图籍之所记，著星变乎书契。览前代之将沦，咸谴告于昏世。桀斩谏以星孛，纣酖荒而致彗。恒不见以周衰，枉蛇行而秦灭。谅人事之有由，岂妖灾之虚设。诚庸主之难悛，故明君之所察。尧无为犹观象，而况德非乎先哲。,1
Ming,王龙起,晚秋回文,愁风叫树羃云阴，落叶轻吹晚日沉。楼上人歌笙管急，秋蓬断处几声砧。,5
Qing,方正溶,和袁简斋先生落花,独对园林感不支，残红零落满阶墀。明妃曲唱离乡日，金谷魂销堕地时。一夜雨偏添别恨，数声莺尚恋空枝。殷勤好向风前约，莫负春来隔岁期。,6
Ming,王履,路断处以小枝横阁危石上接过,长有木彴惧，况此枝桥艰。目走崎崟外，神沉杳霭间。玉浆宁易许，熊果未轻颁。傥然齑粉去，何物尚浮环。,5
Qing,丁宝桢,自灌县勘都江堰还成都道中书所见,去日谷栖田，来时草履屋。岁功已告成，农事应休沐。侵晨度陌阡，翻犁听叱犊。偶问田间人，胡为日驰逐。答言霜降逾，播谷兼种菽。天时不可留，人工应求速。逸居虽足思，妻子安所畜。吾侪终岁劳，有秋便云福。我闻语未终，私心如转轴。力穑如此勤，犹恐缺饘粥。念彼城市民，坐饱太仓粟。彼虽前生缘，酖毒已暗伏。试看转瞬间，饥饿满沟渎。,6
Yuan,雅琥,京师上元夜,华月澄澄宿雾收，万家灯火见皇州。天阍虎豹依霄汉，人海鱼龙混斗牛。公子锦鞯鸣玉勒，内家珠箔控银钩。道旁亦有扬雄宅，寂寞芸窗冷似秋。,4
Song,王安国,送乌①子山给事赴扬州,都人供帐国门东，淮海兵符节制中。青琐论思虚夜月，朱幡游衍值秋风。侯嗟谁在思张仲，民喜重临得次公。内外忘怀能自适，何时谈笑一樽同。,3
Song,丘崇,浮远堂 其一,西来江水浮天远，卧看飞鸿入杳冥。云过有山皆点点，潮回无地不青青。风光浩荡连淮海，气象高寒近日星。醉里不禁频极目，敔峰如黛涕先零。,3
WeiJin,钟夫人,莺赋,嘉京都之莺鸟，冠群类之殊形。擢末躯于紫闼，超显御乎天庭。惟节运之不停，惧龙角之西颓。慕同时之逸豫，怨商风之我催。,0
Tang,蜀宫群仙,上元夫人,思量往事一愁容，阿母曾邀到汉宫。城阙不存人不见，茂陵荒草恨无穷。,2
WeiJin,张协,其七,此乡非吾地，此郭非吾城。羁旅无定心，翩翩如悬旌。出睹军马阵，入闻鞞鼓声。常惧羽檄飞，神武一朝征。长铗鸣鞘中，烽火列边亭。舍我衡门衣，更被缦胡缨。畴昔怀微志，帷幕窃所经。何必操干戈，堂上有奇兵。折冲樽俎间，制胜在两楹。巧迟不足称，拙速乃垂名。,0
Qing,孔继鑅,其四,盛夏百族茂，之子含清秋。途穷室家远，得归其何求？言驾山无车，欲济河无舟。奋飞无两翼，卧梦家山陬。黄金驰道路，百骑如云浮。之子堕天末，心归身苦留。一官蹇我足，八口增烦忧。爱君莫能辅，赠君双涕流。,6
Tang,上官仪,从驾闾山咏马,桂香尘处减，练影月前空。定惑由关吏，徒嗟塞上翁。,2
WeiJin,无名氏,其三,青青陵上柏，磊磊涧中石。人生天地间，忽如远行客。斗酒相娱乐，聊厚不为薄。驱车策驽马，游戏宛与洛。洛中何郁郁，冠带自相索。长衢罗夹巷，王侯多第宅。两宫遥相望，双阙百馀尺。极宴娱心意，戚戚何所迫。,0
Qing,井在,其二,荒宅惭杨子，而有架上书。遗悲念手泽，世盛感皇初。我忧何以解，独酌情亦舒。岂不思共适，醉醒殊乃疏。所以楚灵均，萧然赋《卜居》。,6
Ming,尹铉,即事,务是图书急，官非薄领侵。林高妨坐眺，庭静爱行吟。冬日晨梳懒，愁时夕醉淫。每从中夜起，思答主恩深。,5
Tang,皮日休,其八 茶鼎,龙舒有良匠，铸此佳样成。立作菌蠢势，煎为潺湲声。草堂暮云阴，松窗残雪明。此时勺复茗，野语知逾清。,2
Song,上官彦宗,骝狮岭（俗名愁思岭）,远望轻云绝顶浮，泉声山色破牢愁。当年曾有幽栖客，坐对春风万壑流。,3
Tang,湘妃庙,其四,少将风月怨平湖，见尽扶桑水到枯。相约杏花坛上去，画阑红子斗摴蒲。,2
Tang,白居易,荅韦八,丽句劳相赠，佳期恨有违。早知留酒待，悔不趁花归。春尽绿醅老，雨多红萼稀。今朝如一醉，犹得及芳菲。,2
Qing,王太岳,其二,扬马亲扬绮丽波，斯文后死定谁何。吾生得尔沾沾喜，早岁论文愦愦多。对客每为支笏坐，到门遥听被衣歌。夕阳酒尽重携手，会买青山共薜萝。,6
Yuan,石岩,题米元晖五湖图卷,晓窗白发战西风，一笑青云往事空。惟有南山是知已，相逢多在画图中。,4
NanBei,甄玄成,车赋,铸金磨玉之丽，凝土剡木之奇；体众术而特妙，未若作车而载驰。尔其车也，名称合于星辰，圆方象乎天地，夏言以庸之服。周曰聚焉之器，制度不以陋移，规矩不以饰异，古今贵其同轨，华夷获其兼利，尔其利也，天子以郊祀田伐，诸侯以朝骋会盟，庶人以商农工贾，夷狄以致蓄迁生，尔其作也，均轻重而攻材，正阴阳而斫木，既中正而合剖，亦面势而审曲，侯离娄之督绳，须公轮而削墨，布骸服之有定，施瓜牙之不忒，既涉用于牛马，亦受名于羊鹿，尔其容也，侔盖树之独立，似高云之出巇，独映水也，如舞鸾之对镜，众行陆也，若翔鸿之赴远，听长响之辚辚，望遥仪之婉婉，信有美兮宜比兴，徒欲貌兮不能辨，及其驾也，坚珊瑚之驻，引绝群之駮，既丝靷之萦头，亦铜钩而莹角，始向轭而龙转，就入辕而兽跃，或鼽𪖐而鸣鼻，或参差而动脚，咆哮歇转，郁快陨阁，见轮阴之翻乱，视带影之飞泊，及其乘也，或方忧虐暑，炎气熇烈，浮幰动以来风，轻纱飞而去热，纤埃著而即坠，烦气冲而受歇，或固阴冱寒，祁严凛厉，复帷下而前屏，重檐垂而后蔽，霜露侵而靡及，风飙激而不戾，或油云雨霈，中逵半恢，宏宇宙而雷奔，杼柚割而去衍被，洪流染而自落，散水湔而不沾。,1
Qing,丁尧臣,题画,绿树簇浓阴，草亭结幽境。山隙补遥天，林杪露帆影。渡头落日闲，溪流一何迥。云际忽钟声，野寺傍孤岭。地僻往还稀，市远鸡犬静。茅屋三两间，翛然篱落整。中有太古人，独与尘市屏。名利两不知，心共白云冷。,6
Qing,王敔,别储六雅,久向镜中怜白发，初从月下倒清尊。他年暇日容相念，樗栎湘西绿树村。,6
Tang,浙东众诗人,鲍防《云门寺济公上方偈序》 缺名《澡瓶偈》,灵圆取相，尘垢是澡。定水清净，救彼热恼。,2
Song,万俟绍之,次郊行韵,蝶怕花残舞更忙，随风柳絮斗轻狂。寻芳客去马蹄倦，试酒人归衣汗香。过雨千林舒翠叶，护田一水露针秧。留春无计空惆怅，信手敲棋语夜长。,3
Song,王庭圭,送谢梦叟昆仲之湘江,蜡屐访穷巷，脂车戴晓星。哦诗添些语，望岳插清冥。烽火连蛮徼，楼船壮洞庭。潇湘多夜雨，羡尔对床听。,3
Yuan,宋禧,为杨灌园题郑山辉天涯芳草图,春草生长坂，幽人竟不知。参差添翠羽，萧散长青丝。西日高低照，东风昼夜吹。画图非郑老，远道望渠思。,4
NanBei,阴铿,蜀道难,王尊奉汉朝，灵关不惮遥。高岷长有雪，阴栈屡经烧。轮摧九折路，骑阻七星桥。蜀道难如此，功名讵可要。,1
WeiJin,曹丕,诗,画舸覆堤。,0
Tang,卞震,其六,风涛秋渡阙，烟雨晚村孤。,2
Yuan,丁复,登高分得叠嶂,远近不可数，澹浓浑自成。人烟诸崦隔，鸟道半空横。日夕黄微映，江寒碧倒生。凭高共临眺，忆得在宣城。,4
Ming,王蒙,海子桥,暮登海子桥，西绕红门归。霜风著宫树，叶叶带红飞。据鞍吹短笛，乘月捣征衣。江南冰雪里，音信寄来稀。,5
Ming,王禹声,咏烛效齐梁体分寒字（集贺伯闇宅）,乍见龙衔照，宜将月并看。树底宵疑昼，风前泪不乾。检书烧渐短，刻韵和应难。流萤暗中度，秪觉画屏寒。,5
Tang,元稹,咏廿四气诗 芒种五月节,芒种看今日，螗螂应节生。彤云高下影，鴳鸟往来声。渌沼莲花放，炎风暑雨情。相逢问蚕麦，幸得称人情。,2
Ming,王希文,峡山寺,招提何代辟，峡势似盘成。四野窗中尽，三山槛外平。梵随兜率落，香过竹林清。欲谢尘缘去，茅庵从此营。,5
Qing,王揆,壬辰北归居枫桥别业,归来投别业，鸡犬一庭前。雪重千门树，湖吞万井烟。鸱夷寒食庙，虾菜夕阳船。何似营平路，黄沙猎火天。,6
NanBei,沈炯,长安少年行,长安好少年，骢马铁连钱。陈王装脑勒，晋后铸金鞭。步摇如飞燕，宝剑似舒莲。去来新市侧，遨游大道边。道边一老翁，颜鬓如衰蓬。自言居汉世，少小见豪雄。五侯俱拜爵，七贵各论功。建章通北阙，复道度南宫。太后居长乐，天子出回中。玉辇迎飞燕，金山赏邓通。一朝复一日，忽见朝市空。扶桑无复海，昆山倒向东。少年何假问，颓龄值福终。子孙冥灭尽，乡闾复不同。泪尽眼方暗，髀伤耳自聋。杖策寻遗老，歌啸咏悲翁。遭随各有遇，非敢访童蒙。,1
Tang,《南岳魏夫人传》所引诗,次扶桑神王歌一章,晨启太帝室，超越匏瓜水。碧海飞翠波，连岑赤岳峙。浮轮云涛际，九龙同辔起。虎旗郁霞津，灵风翻然理。华存久乐道，遂致高神拟。拔徙三缘外，感会乃方始。相期阳洛宫，道成携魏子。,2
Song,芹庵,其二,玉节煌煌拥使星，泉流地上富全闽。光华勋业知何自，咸咏崧高降甫申。,3
Song,王存,送刁景纯归京口,因公东还辄悲咤，重厚士风须长者。少年流辈轻老人，去矣唐山旧林下。,3
Yuan,史天泽,巡历太康,奉使孤城驻马蹄，霜风猎猎战旌旗。一钩薄暮天边月，照见禽荒旧地基。,4
Tang,李益,送常曾侍御使西蕃寄题西川,凉王宫殿尽，芜没陇云西。今日闻君使，雄心逐鼓鼙。行当收汉垒，直可取蒲泥。旧国无由到，烦君下马题。,2
Tang,王梵志,其三,兄弟相怜爱，同生莫异居。为人欲得别，此则是兵奴。,2
Tang,王涣,其五,七夕琼筵随事陈，兼花连蒂共伤神。蜀王殿里三更月，不见骊山私语人。,2
Tang,牟融,秋夜醉归有感而赋,衔杯谁道易更阑，沈醉归来不自欢。惆怅后时孤剑冷，寂寥无寐一灯残。竹窗凉雨鸣秋籁，江郭清砧捣夜寒。多少客怀消不得，临风搔首浩漫漫。,2
WeiJin,裴秀,新诗,渴者易为饮。饥者易为食。方丈日在前。,0
Yuan,汪梦斗,舟中与安道手谈遣日,日长消困共枰棋，适兴何须苦用机。舟窄不妨眠对局，暑轻已觉汗沾衣。身如禅定一榻上，心似游丝千里飞。何似清吟发天籁，精神疏畅肉生肥。,4
Yuan,李致远,仙吕点绛唇,刷卷才回。从头省会。来家内。大嫂又染病耽疾。空着我两下𥚃难支对。,4
Ming,毛可珍,挽四世伯祖忠襄公诗,西风凭吊景前贤，豸绣威名著简编。暂建朱幡辞北阙，独乘骢马驻南天。擐躬甲胄平诸峒，横槊鸿文涌百川。恩渥九重深雨露，越台遗构拟淩烟。,5
WeiJin,曹髦,诗,干戈随风靡，武骑应雁行。,0
Qing,王摅,喜吴弘人闻夏南还,相逢只道此生休，解网归来话昔游。幸免无家投朔漠，那堪有弟作累囚。云山渐慰思乡梦，风雪仍含出塞愁。不觉喜深悲转集，潺湲双泪为君流。,6
Song,丁求安,其二,紫府延龄，瑶池开宴。人间好事都如愿。凤雏喜带桂宫香，东床镇压鸾台彦。酒泛金杯，香飘龙篆。大家齐把瑶觞献。中兴天子急贤才，相期共入金銮殿。,3
Yuan,李昶,寄王总管,华阳东下古梁州，五马旌旗拥上游。肠断寒江衣带水，令人空望镇南楼。,4
Song,无名氏,其三,堪笑先生四壁无，寒窗剩有五车书。一童只许长须伴，半世长同只影居。白屋不嫌藜藿少，朱门却厌稻粱馀。枕流漱石多佳趣，不羡人閒驷马车。,3
Qing,王铎,贺九寺,树合若无路，傍寻有寺通。远鸦翻夕景，一雁压春风。石面雷批壑，松腰水掣空。凭栏疑日月，不似楚吴中。,6
Song,王随,其二,殿庭松柏午阴浓，地占神山绝境中。瑞质有灵千古在，金田疑是玉蟾宫。,3
WeiJin,王徽之,兰亭诗二首 其二,先师有冥藏，安用羁世罗。未若保冲真，齐契箕山阿。,0
Ming,尹嘉宾,江上杂咏三首 其一,河豚雪后春还浅，刀鲚风来水已波。携酒江边吹笛坐，那山今日出云多。,5
Song,方资,黄鹤引,生逢垂拱。不识干戈免田陇。士林书圃终年，庸非天宠。才初阘茸。老去支离何用。浩然归算。似黄鹤、秋风相送。尘事塞翁心，浮世庄生梦。漾舟遥指烟波，群山森动。神闲意耸。回首利鞿名鞚。此情谁共。问几许、淋浪春瓮。,3
Song,古汴高士,渌罗晴昼,第一岩前景若何，江流潋滟漾晴罗。游仙道士无萦系，也共白云栖一窝。,3
Tang,吴筠,其七,碧海广无际，三山高不极。金台罗中天，羽客恣游息。霞液朝可饮，虹芝晚堪食。啸歌自忘心，腾举宁假翼。保寿同三光，安能纪千亿。,2
Yuan,吴景奎,其二,病起家书至，频看坐夜分。弟兄传雁影，亲友散鸥群。尝稻应翻雪，栽松欲入云。故山归去日，嘉树定缤纷。,4
Ming,僧大遂,金陵怀古,豪华已逐去江声，山色空含远代情。陈主《后庭花》不发，吴王前殿草长生。风高巷口秋烟冷，雨过城头晚照明。歌舞只今谁更似，鸟争啼巧柳轻盈。,5
Song,方凤,答仇仁近,城郭相过懒，山房翳薜萝。谷当嘉客遁，阿称硕人薖。竹径鸣驺断，芝坛野鹿多。松风云壑冷，扫石待狂歌。,3
Tang,李颀,送相里造入京,子月过秦正，寒云覆洛城。嗟君未得志，犹作苦辛行。煖酒嫌衣薄，瞻风候雨晴。春官含笑待，驱马速前程。,2
WeiJin,葛洪,其二,玄圃遏北台，五城焕嵯峨。启彼无涯津，泛此织女河。仰止升绛庭，下游月窟阿。顾盻八落外，指招九云遐。忽已不觉劳，岂悟少与多。抚璈命众女，咏歌发中和。妙畅自然乐，为此玄云歌。韶尽至韵存，真音辞无邪。,0
Qing,王珊森,大观亭联,莽乾坤能得几人闲，且安排铁板铜琶，唱大江东去；好风月不用一钱买，休孤负青山红树，送爽气西来。,6
Qing,尹推,其四,经书丌上满，文义尽难通。周易彖爻象，毛诗雅颂风。咏吟犹有味，思索总成空。切近身心处，须求语孟中。,6
Ming,王应斗,上巳独酌,不话开元事，奚论晋武年。水能依涧曲，觞复共谁传。闭户看修竹，微唫佐野弦。黄鹂偏逸兴，啼破柳花天。,5
Qing,牛焘,其五 石门关,岩关横绝处，石栈曲盘盘。寒月临江白，悲笳入夜阑。草枯云磴滑，叶落马蹄干。此日边亭吏，黄昏下钓竿。,6
Song,丁宥,失调名 寒梅,疏绮笼寒，浅云栖月。,3
Yuan,李好文,挽宋显夫,四海人传二宋名，玉京连占两科荣。鄢陵初喜知公字，长乐终思送我行。故里经过人不在，遗孤问讯泪如倾。荒坟数尺西山下，一段平芜绿又生。,4
Ming,王樵,简许邑侯（家居后，万历戊寅以后）,泰道转初阳，生朝遇履长。周南歌福禄，汉史志循良。好雨关农喜，东风卜岁穰。君侯多种德，何异古桐乡。,5
Ming,王谊,凤仙花,秾艳何曾妒绛桃，瑶池青鸟旧仙曹。可怜日暮西风急，满地斓斑委羽毛。,5
Song,王志道,五言,颇得山居趣，悠然醉复醒。闭门延爽气，数竹寄闲情。清磬敲残月，寒潭浴晓星。谁能牵世网，汩汩苦劳生。,3
Ming,王庭,舟夜,岁度西风雨未晴，扁舟徐动暮潮平。不知旅客情何似，夜半寒江听雁声。,5
Qing,方彦珍,玲珑四犯 书中乾蝴蝶,展玩牙签，惜粉翅如新，犹缀荃翠。别却芳丛，那管落红铺地。且喜风雅常亲，更不逐、花风飘坠。待欲随、脉望餐仙，可怕高吟惊睡。幽斋满架云笺腻。一任它、蚋趋萤避。笑侬未技凋虫手，偕和郢都清吹。惟学谢逸生怜，难效元婴才思。想是魂何处，应忆碧苞丹穗。,6
Yuan,林景英,计筹山,吴会东连接二州，凭高怀远思悠悠。云迷大泽鱼龙夜，风散平原草木秋。三尺空悲文种剑，五湖归去子皮舟。凄凉旧事成陈迹，惟有青山枕碧流。,4
Ming,史忠,杂诗四首 其一,万树深林冻欲僵，高人吟雪坐寒窗。渔翁蓑笠归来晚，欲买前村新酒缸。,5
Qing,方朝,三峡涧,宿昔梦龙门，兹晨越三峡。湍雷翻水花，林风坠霜叶。行人与飞鸟，邂逅忽相接。寺门苍崖削，松台紫云叠。我欲穷源泉，于兹将远涉。所恐触潜虬，俯视为气慑。,6
Ming,王逢年,登瓜州酒楼留别,枫树清霜恋客杯，日高京口曙烟开。帆飞细逐通州下，江影青浮北固来。击楫关心鸿不到，登楼何事角频哀。秋风黄叶平原里，此去遥应首重回。,5
WeiJin,左芬,狂接舆妻赞,接舆高洁，怀道行谣。妻亦冰清，同味玄昭。遗俗荣津，志远神辽。,0
Tang,李愿,思妇,良人久不至，惟恨锦屏孤。憔悴衣宽日，空房问女巫。,2
Yuan,吴全节,繁禧观,门前流水泛桃花，回首蓬山别一家。曾把金茎餐沆瀣，閒挥玉麈看琵琶。火存丹鼎春长好，卷掩《黄庭》日欲斜。心与江湖天共远，大开瀛海驻吾槎。,4
Qing,水上善,其二,洞口夕阳多，长松带绿萝。荒碑迷醉眼，欹路界残莎。修竹迎风笑，清流舂碓过。几能重到此，幽兴复如何。,6
Tang,令狐楚,立秋日,平日本多恨，新秋偏易悲。燕词如惜别，柳意已呈衰。事国终无补，还家未有期。心中旧气味，苦校去年时。,2
Qing,王先泰,挽郭嵩焘联,扬历遍贤声，一从海外归舟，白发青山相向老；交亲联末谊，怅望湖边飞旐，黄花红叶有余悲。,6
NanBei,庾肩吾,赋得有所思,佳期竟不归，春日坐芳菲。拂匣看离扇，开箱见别衣。井梧生未合，宫槐卷复稀。不及衔泥燕，从来相逐飞。,1
Qing,方履篯,齐天乐,短亭寒叶潇潇雨，飞来碧天如醉。暗笛声遥，空樽影瘦，都是悲秋人泪。银屏昼掩，付归鸿几阵，断红流翠。极目斜阳，十分烟路入吟袂。天涯游屐正冷，落花随梦去，不惯憔悴。蛛网西陵，蛩吟北舍，一任香篝悄闭。湘帘迎晓，想袖锁浓寒，惊回残睡。误识行帆，碧空云欲坠。,6
Qing,王材任,读书台怀古,山水清音胜管弦，层台高峙俯琴川。文章不朽名长在，魂魄还登理或然。闻道书藏三万卷，谁知事过一千年。六朝寸土何曾保，输与昭明有数椽。,6
Tang,僧玄宝,路,南北东西去，茫茫万古尘。关河无尽处，风雪有行人。险极山通蜀，平多地入秦。营营名利者，来往岂辞频。,2
Qing,方仁渊,其二 石屋涧,仙人居石屋，涧水响潺潺。绿绮奏当牖，白云常闭关。幽花随意放，好鸟自知还。欲觅松乔迹，涛声满碧山。,6
Yuan,宇文公谅,其二,米家父子擅名流，一纸千金未足酬。本与苏黄为后进，岂知章蔡是同游。,4
Tang,李颀,送窦参军,城南送归客，举酒对林峦。暄鸟迎风啭，春衣度雨寒。桃花开翠幕，柳色拂金鞍。公子何时至，无令芳草阑。,2
Tang,王仙仙,孙玄照琴中歌赠王仙仙,相如曾作凤兮吟，昔被文君会此音。今日孤鸾还独语，痛哉仙子不弹琴。,2
Ming,方尚恂,焦山,危屿江天峙，烟光写翠微。吹波豚下上，狎浪鸟翻飞。客与愁猿并，僧呼老鹤归。潮痕出深树，片片湿征衣。,5
Qing,孔尚任,送驾至淮上恭赋,淮烟淮水万民迎，飞放兰桡夜不惊。天马逍遥官路大，黄河恬静御桥平。公然衮冕看花立，竟许渔樵近仗行。最是光辉人坠里，龙颜喜顾唤臣名。,6
Ming,释大持,废褒能寺,枯松乱竹一丘陵，曾此开堂演上乘。瞰祭鸦如放生鸟，扫坟人似远归僧。刹竿倒处见翁仲，鬼火移时替佛灯。片碣欲书閒姓氏，不知敕赐有褒能。,5
Qing,方仁渊,上巳日别香麓诸子,诸子自修禊，怜予独远行。只因身世贱，转觉别离轻。碧树故乡色，白云游子情。那堪烟雨里，啼尽子规声。,6
Ming,王宠,其二 泰,五岳视侯秩，无如东岱尊。六龙开御道，三观插天门。举手蓬莱近，荡胸齐鲁吞。安期炼玉处，唯见五云屯。,5
Yuan,李行道,逍遥乐,你道是经官发落。怎的支吾这场棒拷。我则道人命事须要个归着。怎肯把药死亲夫罪屈招。平白地落人圈套。拚守着七贞九烈。怕甚么六问三推。一任他万打千敲。,4
Tang,僧契此,偈,一砵千家饭，孤身万里游。青目睹人少，问路白云头。,2
Song,包恢,江阴风寒地有感,西浙因曾究竟看，澄江端的是风寒。户门人合为防密，南北天非立限宽。误认孤军成僻小，谁思紧处是辛酸。愿兴重镇加经理，忍见寥寥守备单。,3
Tang,不详,金缶魅诗①,色分蓝叶青，声比磬中鸣。七月初七夜，吾当示汝形。,2
Tang,水神,其九,行殿秋未晚，水宫风初凉。谁言此中夜，得接朝宗行。灵鼍振鼕鼕，神龙耀煌煌。红楼压波起，翠幄连云张。玉箫冷吟秋，瑶瑟清含商。贤臻江湖叟，贵列川渎王。谅予衰俗人，无能振颓纲。分辞皆乱世，乐寐蛟螭乡。栖迟幽岛间，几见波成桑。尔来尽流俗，难与倾壶觞。今日登华筵，稍觉神扬扬。方欢沧浪侣，遽恐白日光。海人瑞锦前，岂敢言文章。聊歌灵境会，此会诚难忘。,2
Yuan,白朴,水龙吟,醉乡千古人行，看来直到亡何地。如何物外，华胥境界，升平梦寐。鸾驭翩翩，蝶魂栩栩，俯观群蚁。恨周公不见，庄生一去，谁真解、黑甜味。闻道希夷高卧，占三峰、华山重翠。寻常羡杀，清风岭上，白云堆里。不负平生，算来惟有，日高春睡。有林间剥啄，忘机幽鸟，唤先生起。,4
Qing,王策,甘州子,画眉才了换花冠。帘雨细，篆香残。雀钗金腻涩烟鬟。风勒柳丝寒。青一把，搭在小阑干。,6
WeiJin,顾恺之,湘中赋,阳鸳山鸡。,0
Ming,王弘诲,春日承郭陈袁王四翁丈邀饮龙津飞云园林 其一,蓬岛尘嚣隔，云林锦绣丛。暝藏留树雾，香引出花风。盘谷家移近，浮丘路可通。五仙当日聚，消息许谁同。,5
Song,王岩叟,驾幸太学,享馀精意焕龙章，就促銮舆视上庠。亿万圜观人作堵，三千迎拜士成行。虚心访道资洪业，异礼尊儒冠百王。四海向风知自劝，足应愚鲁亦升堂。,3
Ming,王奎,临安秋江静钓,长江西来几千里，白浪飞流拍天起。中有修鳞长比人，不入先生钓竿里。先生襟度足与娱，直钓在意不在鱼。要将清风荡星斗，不与怒涛同捲舒。昨夜一丝醮寒月，今夜一丝拂飞雪。举头傲睨天地裂，目光夜射蛟鼍窟。先生钓竿几许长，先生经纶千丈强。子陵桐江遇文叔，尚父渭水逢周昌。江山回首应非故，世事茫茫难缕数。赤壁天空雁不来，采石明月鲸已去。乾坤上下清绝尘，天横水白结冰银。先生有意投竿起，岁月无情那待人。,5
Song,王以宁,鹧鸪天 其一 寿刘方明,昔有书生荐寿杯。清词妙绝贺方回。黄花也欲为君寿，先向重阳六日开。跻楚俗，上春台。政成归去位三台。明年寿酒君王劝，知有传宣敕使来。,3
Tang,僧利踪,其二,从来事非物，方便名为佛。中下竞是非，上流始知屈。,2
NanBei,刘令娴,其二,东家挺奇丽，南国擅容辉。夜月方神女，朝霞喻洛妃。还看镜中色，比艳似知非。摛词徒妙好，连类顿乖违。智夫虽已丽，倾城未敢希。,1
Tang,伍唐圭,寒食日献郡守,入门堪笑复堪怜，三径苔荒一钓船。惭愧四邻教断火，不知厨里久无烟。,2
WeiJin,韦诞,其五,北看高昌，邪睨建城。,0
Song,释子言,石庵成日偈,一击石庵全，纵然得自然。清凉无暑气，涓洁有甘泉。宽廓含沙界，寂寥绝众缘。个中无限义，风月一床眠。,3
Tang,毛文锡,何满子（何一作河）,红粉楼前月照，碧纱窗外莺啼。梦断辽阳音信，那堪独守空闺。恨对百花时节，王孙绿草萋萋。,2
NanBei,王筠,早出巡行瞩望山海诗,王生临广隰，潘子望洪河。同轸怀归思，俱兴年逝歌。曰余异二子，承睫泪滂沱。剖符瀛海外，结绶层山阿。因心留恻悯，恕已息烦苛。缮筑循时隙，兴动藉民和。高门惟壮丽，修雉亦骈罗。层楼亦攀陟，复道亦经过。昧旦清音上，风气入纤萝。云起垂天翼，水动连山枝。奔涛延澜汗，积翠远嵯峨。乡关屡回曲，还顾杳蹉跎。曾微肃肃羽，望路空如何。,1
NanBei,庾信,其六,无名万物始，有道百灵初。寂绝乘丹气，玄明上玉虚。三元随建节，八景逐回舆。赤凤来衔玺，青鸟入献书。坏机仍成机，枯鱼还作鱼。栖心浴日馆，行乐止云墟。,1
Song,丘葵,幽趣,幅巾篁竹下，幽趣与僧同。坐对忘忧草，行歌解愠风。鸭头池水绿，猩血石榴红。解作晴天雪，松梢鹭一丛。,3
Yuan,元明善,其二,一军南北几扶伤，长坂安行气已王。豪杰尽思为汉用，江山初不假吴强。两朝元老心虽壮，再世中兴事可常。寂寞永安宫畔土，争教安乐似山阳。,4
NanBei,张率,其八,愁来夜迟犹叹息。抚枕思君终反仄。金翠钗环稍不饰。雾縠流黄不能织。但坐空闺思何极。欲以短书寄飞翼。,1
Ming,王应钟,其二,摐金伐鼓御辕门，捲甲轻驰向贼屯。大似武襄张宴夜，潜师已报夺昆崙。,5
WeiJin,贾岱宗,大狗赋,余生处大魏之祚政，遭王路之未辟，进不得补过之功，退不得御国之册，帝曰畴咨，迸在朔易，越彼西旅，大犬是获。其头颅也，不可论以尽；其骨法也，不可辨而释。傞𬾻蹴跄，雄资猛相。兀然高八九尺，形体如剪削，象貌如刻画，毛翰紫艳光，双肩如白璧。时频伸而振迅，若应龙之腾掷。爪类刀戈，牙如交戟。闻林兽之群争，欻断销锁而龁石。逆风长厉，野禽是觅。鼻嗅微香，眼裁轻迹。眄目攀而奋怒，挥霍而振阋。天梁折，地柱劈。倒曳白象，挫其腰，驳制六驳，折其脊。拓𢱢熊罢，破其匈，𢬵抄兽头，断其脉。爪处如剑犛。牙创似铍刺，视其未死之间，血泉涌如箭射。于是驱麋鹿之大群，入穷谷之峻厄。走者先死，往者被击。前无孑遗，后无一只。然其所折伏，敬主识人。昼则无窥窬之客，夜则无奸淫之宾。通听百里，夜吠狺狺。若乃蛮夷猾夏，列士异操；轻示亲单集，人马衔枚。猛火先觉，音声正摧。竦耳侧听，则恒山动；南向啀喍，则霍山颓。眈精直视，则会丘石嵬，虓吓奔突，则重闉开。非吾畋猎之有益，乃可安国家卫四邻者也。昔宋人有鹊子之誉，韩国珍其大卢；弥明振之于巨獒，槃瓠受之于蛮都。论百代之名狗，敢余犬之能俱？绝四铁之猲才乔，云何卢令之足书？,0
Qing,方式济,送朱鹿田之任蜀中,天入万峰攒，羊肠路屈盘。黄巾追往事，朱邑幸之官。复业民无几，催科政待宽。从今行蜀道，歌唱不知难。,6
Yuan,贝琼,过竹冈,迢递竹冈路，村墟烟火迟。地从沧海尽，天入大荒垂。网集知潮落，舟行觉岸驰。平生贪胜槩，随处一题诗。,4
Ming,王禹声,紫骝马分得飞字,宛马久不至，骅骝应见稀。乍疑烟燧起，忽逐电光飞。鸣为胡笳动，骄缘塞草肥。胭脂山下过，血汗点征衣。,5
Tang,僧元安,神剑歌,异哉神剑实摽奇，自古求人得者稀。在匣谓言无照耀，用来方觉转光辉。破犹预，除狐疑，壮心胆兮定神姿。六贼既因斯剪拂，八万尘劳尽乃挥。斩邪徒，荡妖孽，生死荣枯齐了决。三尺灵蛇覆碧潭，一片晴光莹寒月。愚人忘剑克舟求，奔驰浊浪徒悠悠。抛弃澄源逐浑派，岂知神剑不随流。他人剑兮带血腥，我之剑兮含灵鸣。他人有剑伤物命，我之有剑救生灵。君子得时离彼此，小人得处自轻生。他家不用我家剑，世上高低早晚平。须知神剑功难纪，慑魔威兮定生死。未得之者易成难，得剑之人难却易。展则周遍法界中，收乃还归一尘里。若将此剑镇乾坤，四塞终无战云起。,2
Tang,僧契此,其二,我有一布袋，虚空无挂碍。展开遍十方，入时观自在。,2
Yuan,周霆震,罗郭,首义罗明远，倾家郭楚金。俊功随日起，遗恨与年深。白日重泉影，青天万古心。如何有位者，翻不计浮沈。,4
Qing,王璋,渔家傲,依旧年时花发路。高楼无复伊人住。几曲箫声吹不去。回首处。那堪又是黄昏雨。柳亸莺娇千万树。游丝粉蝶纷无数。燕子喃喃还又语。春已暮。刘郎底事寻前度。,6
Tang,吴翊,游塞,此地古今存，何年苦战频。秋烧黄云黯暮尘。夜深闻鬼哭，一一是忠臣。,2
WeiJin,卢谌,其八,五臣奚与，契阔百罹。身经险阻，足蹈幽遐。义由恩深，分随昵加。绸缪委心，自同匪他。,0
Yuan,吉雅谟丁,赠陈章甫,三十年前鬓未苍，曾陪宰相入鹓行。解衣换酒寻常醉，跃马看花取次忙。乱后已非前日梦，老来那复少年狂。黄冠野服新妆束，稳把长竿钓海乡。,4
NanBei,无名氏,时人为刘劭刘骏语,遥望建康城，江水逆流萦。前见子杀父，后见弟杀兄。,1
Yuan,丁复,送贾西伯,西风苜蓿花，南客又移家。此道宁无用，吾生未有涯。峰青宜雾日，潮白逆江沙。犹忆南楼夜，吹箫度岁华。,4
Qing,丁培,自述书怀,耻将师友附公卿，异姓何曾结弟兄。九日重围频草檄，几番荐牍谢登名。文章谊烈钱刀贱，游侠风高道学轻。壮不如人今老矣，求荣终觉负生平。,6
Ming,叶子奇,桃花流水（《龙泉十八景》之二）,渔郎得事无藏机，桃源遂使人间知。武陵老仙亦欠事，水流却遣飞花随。此间别有天一片，松萝漠漠开烟霏。外人无用问服食，胡麻饭熟芜菁肥。,5
Qing,王炜,冬日林居,飒飒微风雪，长林锁白云。曳萝山骨迥，汲涧水衣分。树老花犹在，霜清雁不群。谁怜捣衣者，此夕几回闻。,6
Yuan,僧宗衍,次韵瑛石室谢事雪窦归吴江,草堂旧在吴江上，江水江花照眼明。久客归来浑似梦，比邻相见不知名。莼香笠泽思张翰，瓜熟青门忆邵平。一夜西风吹白发，挑灯因自赋秋声。,4
Ming,王叔杲,东平道中呈竹岩叔父,古堑寒风吹旆旌，星轺岁晚尚南征。残灯几点远村暝，霜月满空孤雁鸣。恋阙犹悬频夜梦，到家应记隔年程。东山丛桂虚凝望，尚作驰驱万里行。,5
Yuan,李穑,草宿,日落平沙远，拿舟鸭绿头。月残胡地梦，天尽汉关愁。野草偏多露，溪风欲借秋。夜阑云锦动，突兀见高楼。,4
Tang,李铣,孙武试教妇人战赋（以题为韵）,昔孙武以兵术干吴王曰。臣闻国之大。君之尊。法星象月。则乾效坤。盖材德之并用。故文武而兼存。所以安社稷。保子孙。恢霸图。虑并吞。臣实不敏。请尝试论。王曰。弧矢之利。以讨其贰。虽邦国之无虞。必干戈之有备。今者革车千乘。介马万辔。外多劲敌。敢旷戎事。诚愿陈五兵之道。用一鼓之气。虽寡人之不德。知将军之自试。闻女子之难令。岂习之而能致。不然者。则无以表将军之异。武曰唯。唯大王之所示。乃召内宰。出丽嫔。下高台。授武臣。皇皇兮其令巳申。肃肃兮其气益振。今日宠不可恃。法有所遵。当秉心以受教。勿怙色而骄人。于是建主首。统诸妇。示其左右。约其先后。惟玉貌之自矜。念将军之何有。顾三令而却立。哂再麾而掩口。当兵法之必诛。虽君令之不受。既而易将更令。整行定伍。开天门。闭地户。审向背。分客主。角以持兵。金以节鼓。张奇正以导其进退。制方圆而必中规矩。武曰。彼如桃如李。皆如貔如虎。可以服楚越。慑齐鲁。惟大王之悉睹。岂独播于虚声。以妇人之讲武。王曰。始也壮卿之术。今也信卿之效。将遇敌而可敌。故难教而可教。乃朝偫臣。御正殿。授以斧钺。使其攻战。王不失王道。武不辱武战。戮二姬而颜色匪怍。制敌国而军声大变。于是孙子用兵有独断。之名。尤不若吴王有割爱之善。,2
Qing,毛序,风轮羽扇歌,鹤翎皎洁修而丰，制成团扇虚含风。参差六翮形蒙茸，贯以铁轴轮辐同。下首郁屈如弯弓，风胡何年铸芙蓉，质理苍黑非铅铜。剑首一穴贯轴中，复有无弦焦尾桐。踞坐掣曳呼侍童，辘轳引绠机旋空。柔橹咿轧中徵宫，高堂飒然起蓬蓬。动如橐籥出不穷，四坐森爽心神融。病夫惮暑常怔忡，烛龙火伞交相攻。思驾飞车访赤松，琼楼玉宇无蕴隆。借君吹嘘凌颢穹，下视九万尘溟蒙。,6
Ming,于宗文,示郑湖叟,振古斯文总一途，故劳尊酒谩招呼。百年礼乐归元化，一统车书共版图。吴越地连山海秀，衣冠芳衍汉唐模。平生仰止今堪慰，白眼无令嗤弃繻。,5
Song,王娇姿,失调名,兀自未归来。,3
Qing,释元祚,独树堂散怀,得失吾何有，荣枯事尽删。神常游物外，名恐落人间。流水一声磬，夕阳数点山。闲身倚枯树，伫看鸟飞还。棕竹新添杖，扶来步步安。浑如得老友，从此共盘桓。天地孤身在，冰霜白发寒。一编写情性，只可自家看。,6
Tang,王季友,还山留别长安知己,出山不见家，还山见家在。山门是门前，此去长樵采。青溪谁招隐，白发自相待。惟馀涧底松，依依色不改。,2
Ming,王野,越中送僧还旧山,折柳插瓶溪水湾，此方缘尽又思还。春花乞食云门寺，秋叶翻经瓦屋山。云起珠林封旧迹，月临宝地忆慈颜。知君身似旃檀树，已去留香梵宇间。,5
NanBei,石道慧,离合诗,好仇华良夜，子欢我亦欣。昊穹出明月，一坐感良晨。,1
Yuan,王务道,墨菜,披卷忆山中，故人何日逢。邻墙赊浊酒，小圃摘新菘。,4
Qing,王顼龄,九日登查山,仙山突兀海云凉，令节登临石径荒。双屐健寻瑶洞草，百年欢对菊花觞。金堤乍筑蛟龙偃，玉笛横吹鸿雁翔。更喜楼船休战伐，渐看稻蟹足江乡。,6
Tang,王昌龄,和振上人秋夜怀士会,白露伤草木，山风吹夜寒。遥林梦亲友，高兴发云端。郭外秋声急，城边月色残。瑶琴多远思，更为客中弹。,2
NanBei,谢庄,宋明堂歌九首 其一 迎神歌①,地纽谧，乾枢回。华盖动，紫微开。旌蔽日，车若云。驾六龙，乘絪缊。晔帝京，辉天邑。圣祖降，五灵集。构瑶戺，耸珠帘。汉拂幌，月栖檐。舞缀畅，钟石融。驻飞景，郁行风。懋粢盛，洁牲牷。百礼肃，群司虔。皇德远，大孝昌。贯九幽，洞三光。神之安，解玉銮。景福至，万寓欢。,1
Qing,释巨赞,壬午年孟春再至西山寄怀桂林诸友,言入西山路，和风发籁音。泉甘堪涤虑，茶淡自清心。隐几双汇合，开轩万木森。难忘饯别意，于月每沉吟。,6
Tang,元希声,赠皇甫侍御赴都八首 其一,东南之美，生于会稽。牛斗之气，蓄于昆溪。有瑶者玉，连城是齐。有威者凤，非梧不栖。,2
Ming,王臣,湘山寺,一幅画图天放出，百年风月我来登。影堂香火存唐偈，赐额州人说宋僧。过雨游波晴荡漾，边崖怪石碧棱层。世情不似云山好，他日还须借瘦藤。,5
Ming,方肯堂,云台庵,云开远见云台路，楼阁天边恰峙雄。石拱金坛疑伏虎，涧翻银汉有吟龙。云间寒殿依僧定，风度疏松散午钟。不尽禅房终夜梦，披衣又觉月华东。,5
Song,王师锡,如梦令,竹上一楼岚翠。竹下一渠春水。中有隐人居，破屋数间而已。无事。无事。静夜月明千里。,3
Tang,毛熙震,其七,半醉凝情卧绣茵，睡容无力卸罗裙，玉笼鹦鹉厌听闻。慵整落钗金翡翠，象梳欹鬓月生云，锦屏绡幌麝烟薰。,2
Ming,元宣,题铁柱,湖上波涛一剑空，冶金留取镇龙宫。八方灵索悬坤轴，万古苍标定劫风。不用断鳌扶四极，谁令铸鼎象群凶。登真未了神仙事，累代方知济世功。,5
Ming,王铎,其九,梅子坡前路，天门处处殊。勋华皆点缀，情性亦虚无。大地诸灵宅，闲云一病躯。木羊与黑虎，洵美伴山夫。,5
Tang,僧志勤,偶睹春时花蕊繁发忽然发悟喜不自胜乃作一偈,三十年来寻剑客，几逢花发几抽枝。自从一见桃花后，直至如今更不疑。,2
Ming,史自守,白头吟,白头吟，与君结发为同心。越罗新裁鹦鹉绿，宝钗斜亸凤凰金。蛾眉湾湾艳晓月，春风环佩飘飖音。合欢携手步庭下，月明笑语花阴阴。此时恩爱期白首，岂意君心辄相负。出门马足疾如飞，挥金长醉青楼酒。专房割爱妾身孤，妾孤遥羡鸳鸯偶。罗襦未暗玉珥明，妾心恋君君无情。泥沙纷纷团不就，虫丝缕缕织不成。郎君此去重还家，梦中笑看菖蒲花。,5
Tang,吕元膺,骠骑大将军论公神道碑铭,大忠之允，本自西土。奕世崇勋，既明且武。在太宗时，有道攸睹。洎夫拨川，绪业光辉。天宝季年，尘起幽燕。自兴其家，殄寇功全。乃拜公侯，宠荣无替。用表丰碑，昭于东裔。,2
Qing,王新命,其三,已知民力竭，仰屋强持筹。到处分铜虎，谁能运木牛。檄书频夜至，飞挽几时休。幸荷皇天佑，无贻覆餗忧。,6
WeiJin,夏侯湛,闵子骞赞,圣既拟天，贤亦希圣。蒸蒸子骞，立体忠正。干禄辞亲，事亲尽敬。勉心景迹，擢辞流咏。,0
NanBei,湛挺,历山草堂应教,闭户守玄漠，无复车马迹。衰废归丘樊，岁寒见松柏。身惭睢阳老，名忝梁园客。习隐非朝市，追常在山泽。离离插天树，磊磊间云石。持此怡一生，伤哉驹度隙。,1
NanBei,鲍照,代陈思王京洛篇（《诗纪》云。玉台作煌煌京洛行。）,凤楼十二重，四户八绮窗。绣桷金莲花，桂柱玉盘龙。珠帘无隔露，罗幌不胜风。宝帐三千所，为尔一朝容。扬芬紫烟上，垂彩绿云中。春吹回白日，霜歌落塞鸿。但惧秋尘起，盛爱逐衰蓬。坐视青苔满，卧对锦筵空。琴瑟纵横散，舞衣不复缝。古来共歇薄，君意岂独浓。惟见双黄鹄，千里一相从。,1
Ming,王廷相,六番,叠岭师先捷，松州部远移。不缘蜀父老，却罢汉旌旗。火井秋能度，碉门瘴可披。六番从尔长，莫作负恩私。,5
Tang,王维,酬虞部苏员外过蓝田别业不见留之作,贫居依谷口，乔木带荒村。石路枉回驾，山家谁候门。渔舟胶冻浦，猎火烧寒原。唯有白云外，疏钟闻夜猿。,2
Ming,王沂,次仲修来韵,四海交游尽俊英，一时词藻擅声名。建安七子推王粲，大历诸公爱长卿。野水云晴兰枻小，山城月淡玉箫清。都将一日三秋意，写作吴歌子夜声。,5
Yuan,李真人,忆江南,分明道，不离黑铅中。领取五行寻药体，五行之内觅金公。法象在参同。,4
Tang,僧栖蟾,赠南岳玄泰布衲,曹溪入室人，终老甚难群。四十馀年内，青山与白云。松和巢鹤看，果共野猿分。海外僧来说，名高自小闻。,2
Ming,方孝孺,其八,渊默师成宪，端严信若神。承天行日月，与世作阳春。锐意思宽政，温颜访老臣。至今江海士，犹想属车尘。,5
Qing,方宫声,渡头,渡头人散去，杨柳独依依。目极江之永，随风送我归。云中城郭是，天末鸿雁飞。今夜投谁宿，渔家水四围。,6
WeiJin,缪袭,其十二 太和,惟太和元年，皇帝践阼。圣且仁，德泽为流布。灾蝗一时为绝息，上天时雨露。五谷滋田畴，四民相率遵轨度。事务澄清，天下狱讼察以情。元首明。魏家如此，那得不太平。,0
Qing,王昶,蒋绍初招集拙政园次赵云松韵,澹云微雨罨楼台，三径琴樽傍水开。花木百年犹似旧，江湖二鸟恰同来。讨春尚有香车集，授简欣看玉树才。更喜嘉禾诗画客，北窗跂脚共徘徊。,6
Yuan,吴锳,柳枝词,风前袅娜效轻身，一日三眠别是春。多少闺情江路上，直将青眼送行人。,4
WeiJin,仙道,成公智琼赠弦超,飘飖浮勃述，敖曹云石滋。芝英不须润，至德与时期。神仙岂虚降，应运来相之。纳我荣五族，逆我致祸灾。,0
WeiJin,缪袭,其十一 邕熙,邕熙，君臣念德。天下治，登帝道，获瑞宝。颂声并作，洋洋浩浩。吉日临高堂，置酒列名倡。歌声一何纡馀，杂笙簧。八音谐，有纪纲。子孙永建万国，寿考乐无央。,0
Yuan,王艮,题江风山月亭,往日扁舟渡扬子，水榭风轩吾旧游。天籁动波蛟窟夜，云根倒影兔华秋。岚光漠漠浮京口，树色依依到石头。试与题诗分物色，玉箫吹月上扬州。,4
Ming,王缄,寄题戴明府（青县戴佩）漱江亭,巢许高风未可论，临江一漱洗乾坤。芦台半落西江水，草阁长开北海尊。自有一丝抉汉鼎，遥知五柳是陶门。兴来欲鼓山阴棹，明月清风几断魂。,5
Qing,王太岳,其二,朱弦且辍奏，《白纻》亦停吟。尊酒了无闷，春风相响斟。修旻终古色，残草夕阳心。谭宴珍玄发，丹砂懒重寻。,6
Song,王安礼,次韵仆射相公侍燕集英长句 其一,天授嘉符帝祖宫，仙枝产秀福来崇。金茎对峙灵根固，云朵交升圣泽通。法驾留观知锡羡，从臣称庆未辞穷。诗人只解歌行苇，宁识君王造化功。,3
Ming,王崇简,满庭芳 秋景,秋老郊原，黄芦小艇，清江万树丹枫。山穷水尽，一望白云空。夕照明霞点点，飞无影、几阵征鸿。炊烟接，沉沉古径，远寺出疏钟。朦胧凝望处，野塘凄寂，粉淡芙蓉。听蓼花滩畔，叫彻寒蛩。又是黄昏将近，人家里、夜阁灯红。征衫薄，长亭短驿，客路卷西风。,5
NanBei,阴铿,广陵岸送北使诗,行人引去节，送客舣归舻。即是观涛处，仍为郊赠衢。汀洲浪已息，邗江路不纡。亭嘶背枥马，樯啭向风乌。海上春云杂，天际晚帆孤。离舟对零雨，别渚望飞凫。定知能下泪，非但一杨朱。,1
Song,方逢辰,其二,西湖旧事逝如流，红紫尘沙新绿稠。昔日赏心今日吊，前人遗迹后人游。雨观水色连山色，晴看湖头送日头。鸥鹭无情自来往，兴亡不管帝王州。,3
Qing,孔继坤,送复哉北上,珍重复珍重，别绪何茫茫。临风理素箧，游子整行装。八茧乏吴绵，五紽愧羔羊。春风吹客衣，雨雪霏道傍。出门几回首，一顾一徬徨。男儿多意气，安用恋故乡。黾勉事行役，弗萦儿女肠。何以解我忧，诗酒恣徜徉。何以慰我心，德音频寄将。白头有老母，黄口多儿郎。君职我当代，我言君莫忘。穷冬气萧索，万象寒无光。岂无三春时，灿灿桃李芳。愿君知此意，奋志期飞扬。不见黄鹄举，千里任翱翔。,6
Yuan,李昱,雨后过畦,十月晴宜雨，芃芃野菜新。皇天无弃物，生意颇如人。落箸银丝滑，倾筐翠色匀。盘餐亦多品，不信庾郎贫。,4
Qing,毛国翰,归舟,归梦经行处，扁舟浩渺间。危樯过鸟疾，秋水近人间。野树时藏寺，晴云不在山。到家应后雁，枫叶想成斑。,6
WeiJin,夏侯湛,鲁仲连赞,峨峨先生，有邈其节。流仁忧乱，抗道自洁。随事抑扬，与时开阖。在幽能泰，处闷惟悦。,0
Song,太上隐者,山居书事,偶来松树下，高枕石头眠。山中无历日，寒尽不知年。,3
Yuan,雅琥,和韵王继学题周冰壶四美人图唐宫题叶,彩毫将恨付霜红，恨自绵绵水自东。金屋有关严虎豹，玉书无路托鳞鸿。秋期暗度惊催织，春信潜通误守宫。莫道银河消息杳，明年锦树又西风。,4
Yuan,王仲文,仙吕赏花时,可正是目下农忙难离摘。我也几度徘徊无㓦划。带云：待不教你去呵。唱：争奈我许的他明白。等收了蚕麦。直送到庄宅。,4
Ming,叶梦熊,其二,六月都山雪未消，胡儿牧马傍山腰。大宁城阙花如锦，何日看花醉碧霄。,5
Yuan,叶朱,自君之出矣 其一,自君之出矣，万里恒相思。想君思我处，如我思君时。,4
Song,万俟绍之,呈印主学,君世通城我石城，不堪两处总烽尘。向时未快披云愿，今日同为避地人。襟宇光风无尽藏，杯盘夜雨有馀春。唤回十载槐黄梦，欲借灵槎去问津。,3
Qing,方履篯,紫萸香慢  寄吕伯谋,驻春风、花天无际，不堪载上瑶舟。纵芳云长倚，更千里、望重楼。况是明娥低影，为离乡圆梦，照过凉秋。怪新来稚燕，舞遍小伊州。莫教共、远人诉愁。回眸。暗雨香浮。凭酒简、买歌筹。忆燕尘十丈，离魂几度，重锁帘钩。一片斜阳鸦阵，问何处、狎闲鸥。愿韶华、不随流水，落帆亭畔，芳草青过湘州。同和棹讴。,6
Ming,尹嘉宾,望海,青荧半空碧，白沙出林杪。谓是雪月明，春烟澹将晓。咫尺不可耐，飞鞚踰渴鸟。到来始叫绝，戄然莫敢道。众客幻倏忽，远意含虚眇。云日吹微微，千里孤槎小。元牝静自舂，钧天奏未了。何当鞭三山，沿洄恣幽讨。,5
Qing,毛师柱,舟中两梦亡妇诗以志感,落月逢窗照水滨，音容疑假又疑真。境分生死伤心切，愁绕关河入梦频。酒醒乍惊身在客，泪残犹道汝为人。廿年旧事从头记，荆布相依最苦辛。,6
NanBei,魏收,月下秋宴诗,此夕甘言宴，月照露方涂。使星疑向蜀，剑气不关吴。良交契金水，上客慰萱苏。何必应刘辈，还来游邺都。,1
Qing,方象瑛,夜抵彝陵,舟车半载道途间，喜泛轻桡万里还。日暮寒云流断峡，夜深斜月冷空山。滩声乍转黄牛驿，帆影遥分白虎关。望里风平江水阔，彝陵令日喜开颜。,6
Ming,方太古,谷雨,春事阑珊酒病瘳，山家谷雨早茶收。花前细细风双蝶，林外时时雨一鸠。碧海丹丘无鹤驾，绿蓑青笠有渔舟。尘埃漫笑浮生梦，岘首于今薄试游。,5
Tang,僧省僜,颂三首 其一,佛日冲天閒雾开，觉城东际象王回。善财五众承当得，鹙子虽逢似不来。,2
Tang,王绩,咏隐,独有幽栖趣，能令俗网赊。耕夫田作业，巢叟树为家。晚令柔残黍，春园扫落花。恝然乘兴往，何必御云车？,2
Ming,王㒜,送同年缪尚质行人归吴,忆从联旆上京华，已羡承恩两过家。祖席杯深浮竹叶，故园春早见梅花。马头驿路冲飞雪，鸟影江天送落霞。直欲因君寄乡信，来年我亦泛仙槎。,5
Yuan,朱德润,和李仲节咏落花韵,谷莺啼老稚桑新，粉褪红消只数晨。轻逐晓风粘酒斝，半和尘土上车轮。香随流水千年恨，影别残阳几度春。却忆当时砑光帽，山香一曲泪沾巾。,4
WeiJin,顾恺之,拜宣武墓诗 其一,山崩溟海竭，鱼鸟将何依。,0
Qing,王琛,蒹葭亭联,古渡临祠庙；行人说故侯。,6
Tang,何仲举,李皋试诗①,似玉来投狱，抛家去就枷。可怜两片木，夹却一枝花。,2
Tang,宋人著作中所载唐五代神仙鬼怪诗,于则梦汧阳神紫相公谢供茶赠诗（题拟）,降酒先生风韵高，搅银公子更清豪。碎身粉骨功成后，小碾当衔马脚槽。,2
WeiJin,赫连勃勃,大夏龙雀刀铭,古之利器，吴楚湛卢。大夏龙雀，名冠神都。可以怀远，可以怀远。可以柔逋，如风靡草。威服九区。,0
Tang,僧慧能,其三,心迷法华转，心悟转法华。诵经久不明，与义作雠家。无念念即正，有念念成邪。有无俱不计，长御白牛车。,2
Yuan,李质,重过扬州,三十年前记此过，皆春亭下驻行窝。十千一斗金盘露，二八双鬟玉树歌。自昔琼花埋后土，至今荆棘卧铜驼。江都门外王孙草，怨入东风绿更多。,4
Tang,李世民,帝京篇十首 其一,秦川雄帝宅，函谷壮皇居。绮殿千寻起，离宫百雉馀。连甍遥接汉，飞观迥凌虚。云日隐层阙，风烟出绮疏。,2
Ming,卞季良,不出,幽意自多惬，竟无宾客来。酒杯浮蚁嫩，花朵近人开。试笔添诗藁，移床扫石苔。数旬仍不出，冠带暗生埃。,5
Song,上官道人,偈,处世红尘五十八，混世独存今始没。时人若问吾归处，扫尽云霞一轮月。,3
Ming,王醇,过月公故庐,又向何尘内，随缘转性珠。自非趋寂灭，人妄见空无。野日山房掩，寒声雨叶枯。昔依松柄处，抆泪一灯孤。,5
Tang,牟融,寄范使君,未秋为别已终秋，咫尺娄江路阻脩。心上惟君知委曲，眼前独我逐漂流。从来姑息难为好，到底依栖总是诹。西望家山成浩叹，临风搔首不胜愁。,2
Ming,王尚綗,和梅国韵,颍谷已非梅国意，考槃何地渺烟萝。不愁薇蕨归来晚，海畔风高暮雨多。,5
NanBei,陶弘景,云上之仙风赋,缥缈遥裔，互碧海而扬朝霞，凌青烟而溥天际。出龙门而激水，度葱关以飞雪。于是汉区动御，月轨惊文。浮虚入景，登空汛云。一举万里，曾不浃辰。此列子有待之风也。若乃绵括宇宙，包络天维。周流八极，回环四时。气值节而动律，位涉巽而离箕。徒见去来之绪，莫测终始之期。此大虚无为之风也。,1
Ming,王问,雨夜怀归,秋雨入幽蛩，墙阴稿乱蓬。旅人淮水上，归梦雨声中。水陇稻粱熟，山园橘柚红。竹深闲诩径，还与去时同。,5
Qing,于式枚,其四,天府名区百二雄，上游陆海控寰中。灵潭犀象连樯密，大漠牛羊逐帐空。竞说河流关利济，几闻陇坻隔华戎。平蛮得宝翻新曲，又见飞尘卷朔风。,6
Ming,王司彩,宫词,璚花移入大明宫，一树凝香倚晚风。赢得君王留步辇，玉箫吹彻月明中。,5
Tang,克符道者,洞山泉,深沉分派异，方外一轮孤。海底清天镜，潭中碧眼珠。千重排雪岸，半偈彻冰壶。递印宗门后，人天作楷模。,2
Tang,朱放,九日陪刘中丞宴昌乐寺送梁廷评,独坐三台妙，重阳百越间。水心观远俗，霜气入秋山。不弃遗簪旧，宁辞落帽还。仍闻西上客，咫尺谒天颜。,2
Tang,上官仪,安德山池宴集,上路抵平津，后堂罗荐陈。缔交开狎赏，丽席展芳辰。密树风烟积，回塘荷芰新。雨霁虹桥晚，花落凤台春。翠钗低舞席，文杏散歌尘。方惜流觞满，夕鸟已城闉。,2
Tang,临淄县主,与独孤穆冥会诗① 其六 县主请迁葬诗,露草芊芊，颓茔未迁。自我居此，于今几年。与君先祖，畴昔恩波。死生契阔，忽此相过。谁谓佳期，寻当别离。俟君之北，携手同归。,2
Ming,方孝孺,其二,官程催岁暮，百尺可停牵。烟浦高低树，晚江来去船。青山过越少，沧海带吴偏。所遇无亲旧，怀人兴眇然。,5
Ming,王錂,尾声,香罗付与卿卿去小生还有一句话儿。。若得做红丝相系。愿把缠头报取伊。,5
Yuan,吕止庵,其二,频去教人讲，不去自家忙。若得相思海上方，不到得害这些闲魔障。你笑我眠思梦想，则不打到你头直上。,4
Yuan,周伯琦,题李奉使诗卷 其一,圣统开同轨，儒臣使绝边。紫衣新命渥，金节远威宣。驿路梅花外，蕃城海岛前。充庭来职贡，风采到今传。,4
Song,王冲,续寄一章,骀荡青郊祓禊辰，东池冠盖集嘉宾。逍遥共入华胥国，绰约谁逢洛浦神。展障露花长乐际，袍敧烟草曲江滨。遥知台旆行春暇，起作元钧辅弼人。,3
Tang,克符道者,石头松,出石雄委迥，樛林况莫同。翠含烟霭外，闰布雪霜中。影撼千溪月，声联五叶风。妙音传药峤，天下定真宗。,2
Qing,王苹,吊张布衣,拜杖谯楼血肉飞，少年帕首奋重围。惜君生后陈同甫，独使丹阳有布衣。,6
Ming,牛谅,秋林高士图,林皋木叶下，江潭秋水生。灵飙荡阴霭，落景涵虚明。手撷芙蓉佩，目送孤鸿征。冲襟契玄赏，迢遥千古情。,5
WeiJin,徐广,三日临水诗,温哉令日，爰豫爰游。兴言命驾，寄欢回流。,0
WeiJin,嵇康,代秋胡歌诗 其一,富贵尊荣。忧患谅独多。富贵尊荣。忧患谅独多。古人所惧。丰屋蔀家。人害其上。兽恶网罗。惟有贫贱。可以无他。歌以言之。富贵忧患多。,0
Yuan,王思诚,过襄垣县,终岁行他县，何时到我州。云山从隐逸，风月任攀留。采菊寻元亮，锄瓜问故侯。泗滨亭子上，闭户著阳秋。,4
Song,毛滂,其二,曲水传觞盛，皇祇布德初。海波翻雅奏，云露湿华裾。晴送君恩暖，寒收物意舒。春耕无叹息，庶不负于胥。,3
Qing,王尔膂,有以琴命予者赋谢,雁行中断最堪悲，壁挂青桐匣贮丝。日上晴窗闲袖手，十年心事阿谁知。,6
Ming,王谊,宫词,花树重重隔翠华，玉颜无事驻羊车。碧纱笼里银缸影，照见深宫夜合花。,5
Tang,白居易,旅次（一作泊）景空寺宿幽上人院,不与人境接，寺门开向山。暮钟寒鸟聚，秋雨病僧闲。月隐云树外，萤飞廊宇间。幸投花界宿，暂得静心颜。,2
Song,王琪,其二,正月初弦二月赊，小园春事已如麻。强誇力健因移石，不减公忙为种花。,3
Qing,王又曾,同钱萚石泛舟过朱偶圃,绿雨庄西路，凄然绿又深。水高船到槛，径暗笋成林。有妇能供具，持杯任苦吟。泠泠弦外奏，不必动瑶琴。,6
Song,方信孺,龙隐岩,石门元不锁，岩屋本无基。九夏花犹在，千年树倒垂。僧閒方定起，客到每归迟。甚欲眠莲叶，沿崖读断碑。,3
Ming,卞季良,夏日即事,节序当炎月，风光属晚晴。幽园多绿树，深处语流莺。林果樱桃熟，亭花芍药明。境偏无马迹，吟啸是閒情。,5
Qing,王豸来,贺新凉 九月初七日，芝麓先生招同纪檗子、蒋行介、姜铁夫、徐方虎、陈纬云、周雪客诸同人预集黑龙潭登高，仍叠前韵,落叶宾筵卷。预登高、城南远眺，尘氛都遣。凫雁翩飞沙渚静，红蓼绿蘋秋泫。荒烟袅、喜蛛吐茧。试与龙山风景较，滴珍珠、绿酒斟休浅。参军帽，风前展。参差睥睨斜阳显。暂徘徊、花幡绣佛，琳宫金扁。篱外黄花行可采，隐见竹鸡松犬。醉归去、踉跄安免。踏破月痕灯火暗，好流光、何用将钱典。茱萸鬓，霜华剪。,6
Qing,丁蓉绶,阻风,一困沙泥一上天，欲参真谛识前缘。年时怨羡都无著，见惯人家顺水船。,6
NanBei,张辩,释昙鉴赞,披荔逞芬，握瑾表洁。浑浑法师，弗缁弗涅。炜晔初辰，条蔚暮节。神游智往，岂伊实诀。,1
Song,蕲春乡人,句,园客有丝难比瓮，鲛人无杼自成绡。,3
Qing,王绳曾,深秋塞外怀于根楚中却寄,征雁嘹唳高秋，楚天极望云悠悠。君非落帆鹦鹉洲，定应载酒黄鹤楼。楼前江水荡胸臆，天外横岳明双眸。忆昨蓟门雪，数里阻道周。闻子忽南行，惝恍心神愁。短歌遗我告我别，读之涕泗交横流。何事燃灵犀，深渊照潜虬。何用铸古鼎，魍魉穷雕搜。凤凰翔兮足千仞，好凭百鸟鸣喧啾。直道而行总乖隔，惟有江山风月囊中收。策杖重寻苏李迹，高吟怀古遥相酬。以我鹪栖林，又如鱼中钩。霜寒白草折古塞，沙昏牧马嘶荒丘。洞庭始波木叶脱，子境有此凄凉不？如何同心侣，睽阻生离忧。仲宣苦依人，长卿亦倦游。冀骏途穷长坂蹶，湘瑟声杳空江浮。平生志气向谁尽，黄金掷牝将何求？终发与子返归辙，五湖眺览携筇高上龙峰头。仰天相视一啸，万壑欲动见飕飕。,6
Yuan,王玠,西江月,静里含光默默，玄中调息绵绵。真空洞彻量无边。亲见本来身面。虽是虚灵不昧，也须添汞抽铅。常加水火鼎炉煎。便有神光发现。,4
WeiJin,应璩,诗,司隶鹰扬吏，爪牙徒擢空。折翅跃毛距，宛鵛还入笼。世人指为武，谁复励严冬。,0
Song,王沂孙,绮罗香 其一 秋思,屋角疏星，庭阴暗水，犹记藏鸦新树。试折梨花，行入小阑深处。听粉片、簌簌飘阶，有人在、夜窗无语。料如今，门掩孤灯，画屏尘满断肠句。佳期浑似流水，还见梧桐几叶，轻敲朱户。一片秋声，应做两边愁绪。江路远、归雁无凭，写绣笺、倩谁将去。谩无聊，犹掩芳樽，醉听深夜雨。,3
Qing,王廷伟,黄鹤楼,未识蚕丛路，先登黄鹤楼。八窗三楚月，半壁大江秋。鞭指晴川阁，灯连杜若洲。何人吹玉笛，使我不胜愁。,6
Yuan,王艮,追和唐询华亭十咏 其四 柘湖,湖瞰平林外，波摇断崖滨。柘山应孕秀，秦女乃能神。剪纸徼灵贶，乘槎觅要津。渡头风正恶，愁杀采菱人。,4
NanBei,王肃,悲平城诗,悲平城。驱马入云中。阴山常晦雪。荒松无罢风。,1
NanBei,萧统,玄圃讲诗,白藏气已暮，玄英序方及。稍觉螀声凄，转闻鸣雁急。穿池状浩汗，筑峰形嶪岌。旰云缘宇阴，晚景乘轩入。风来幔影转，霜流树条湿。林际素羽翾，漪间赪尾吸。试欲游宝山，庶使信根立。名利白巾谈，笔札刘王给。兹乐逾笙磬，宁止消悁邑。虽娱惠有三，终寡闻知十。,1
Tang,佚名,闻城哭声有作,昨闻河畔哭哀哀，见说分离凡几回。昔别长男居异域，今殇小子瘗泉台。羁愁对此肠堪断，客舍闻之心转摧。漂泊自然无限苦，况复存亡有去来。,2
Ming,王象晋,夏日,祝融司令继芳春，四望郊原乐事均。翠浪翻池荷盖绿，黄云布垄麦痕新。榴花焰焰红喷火，葵叶翩翩影应辰。偃仰茂林逃酷暑，呼朋酌酒莫辞频。,5
Ming,王崇简,减字木兰花 题画,萍浮翠带。奁镜波明鸥岸外。欸乃声低。一抹遥云云影迷。蒲帆路转。烟火霏微村巷远。旋失沙尖。鸡犬声中出酒帘。,5
Tang,湘妃庙,其四,愁闻黄鸟夜关关，沩汭春来有梦还。遗美代移刊勒绝，唯闻留得泪痕斑。,2
WeiJin,谢混,送二王在领军府集诗,苦哉远征人，将乖萃余室。明窗通朝晖，丝竹盛萧瑟。乐酒辍今辰，离端起来日。,0
Qing,方维仪,北窗,香风吹入帘，台畔花如雪。遥忆故乡琴，无声对秋月。,6
Ming,叶元玉,登来熏楼,绝顶南山上，斯楼亦壮哉！群峰排戟立，一水抱城来。地利虽云险，人心未可猜。若非得良牧，剑阁也罹灾。,5
Qing,王刚,其三,刻鹄如何胜刻猴，龙旗凤诏艳西游。万言妄自夸三策，一错终成铸六州。曹社鬼谋燕市月，迷楼人笑镜中头。白沙卷尽黄尘起，争奈南风未肯休。,6
Ming,王天性,九日偶成似冲默,重阳人共醉，独覆掌中杯。黄菊纷堪采，白衣故不来。风高愁落帽，日暮倦登台。心赏随年薄，何时笑口开。,5
Yuan,安辅,送奉使李中父还朝,答策当年利用宾，来时衣锦俸丝纶。东关窃识弃繻士，南郡归荣断织亲。去国行迟因爱日，朝天期迫欲随春。见君腾跃青云兴，始信诗书不负人。,4
Song,民谣,二尹谣,叶光化，丰谷城。清如水，平如衡。,3
Tang,王鲁复,吊灵均,万古汨罗深，骚人道不沈。明明唐日月，应见楚臣心。,2
Yuan,沈梦麟,赵待制席上,春城飞絮日颠狂，帘幕风微燕子忙。醉后不知罗袖薄，牡丹花上月如霜。,4
Song,王琼奴,答外,茜色霞笺照面赪，玉郎何事太多情。风流不是无佳句，两字相思写不成。,3
Song,于本大妻,诗一首,醉舞狂歌踏落花，绿罗裙带有丹砂。往来城市买山药，那个西山是我家。,3
Song,王仲修,其八,万户千门入建章，金绳界路柳丝黄。和风偏度乐声细，晴日自随宫线长。,3
Yuan,汪鑫,辞洪损轩宪使行姑苏道中,潮送轻帆过浅沙，重重沟港响衰葭。燕巢未稳元非幕，鲈鲙虽肥不是家。风急棹歌穿荇叶，日斜桥影卧蘋花。垂虹亭下沧浪水，不与愁人洗鬓华。,4
Tang,司空图,下方,昏旦松轩下，怡然对一瓢。雨微吟思足，花落梦无聊。细事当棋遣，衰容喜镜饶。溪僧有深趣，书至又相邀。,2
Yuan,文矩,九叠屏,吾闻匡山云锦九叠之胜神所栖，界天绝壁云为梯。鸟飞摩霄注壑不可到，上有泰始之积雪，下有历劫之冰澌。灵岫仙岩虎豹远，绿树杳杳青猿啼。蔡元君，腾空子，今何处，桃花石室遍岩户。扪箕历轸欲上去转迷，中有神君指仙路。石梁浮空来，浩然启天关。手扪五老顶，足蹑香炉烟。但见飞霞笑电摇光九道叠云锦，天河中断摧，铁山何巀嶪，素浪决出昆崙巅。悬流一泻数千仞，跳珠迸出与石恣斗，却上倒作雪涛翻。长松吹香洒晴雾，玉泓直下含清寒。呜呼，安得南箕为杯此水为酒。手携云旗唤王母，排献吾君千万寿。畅皇风，包九有，七十二君同不朽。却容三十六帝有外臣，尽乞南山种三秀。清水黄尘一回首，庐君此意今知否？,4
Qing,方希孟,巴里坤野宿,漠暖百花红，禽声细雨中。海光飞白马，山气吐黄虹。麦露浮晴野，松云幂晚空。疏林隔渔火，几处似江东。,6
Ming,王讴,独卧,独卧转病余，褰帷惧寒入。林风鸟乱鸣，山雨夜来湿。炉薰壁景沈，曙启檐光集。饮涧学长生，胡为在城邑。,5
Qing,王翃,越中送顾伟南,相怜俱在客，感别此心同。前路夕阳外，行人春草中。到家闻唳鹤，去棹逐归鸿。欲望云间远，长怀泖水东。,6
NanBei,僧慧皎,其六 诵经赞,法身既远，所寄者辞。沈吟反复，惠利难思。无怠三业，有竞六时。化人乃卫，变众来比。此焉实德，谁与较之。,1
Yuan,王浍,感遇四首 其二,两虎斗中野，利乃归衡虞。血肉相蹂躏，鼓吹行通衢。独倚刚膂力，箕踞倾百壶。未必非祸福，凡百持尔躯。吾闻虎畏罴，吹竹不枝梧。,4
WeiJin,陆云,其五,羔羊执贽，玉帛有辉。百两集止，之子于归。宗姻风从，娣侄云回。祁阳顾之，焕其盈闱。,0
Song,王某,游东禅院,曲曲青溪叠叠山，石门深处有禅关。我心自得閒滋味，坐听风口尽日还。,3
Song,王钦若,句 其一,忆念西山玉隆友。,3
Tang,王希明,其二 西方七宿,娄，三星不匀近一头。左更右更乌夹娄，天仓六个娄下头。天庾四星仓东脚，娄上十一将军侯。,2
NanBei,刘义隆,元嘉七年以滑台战守弥时遂至陷没乃作诗,逆虏乱疆场，边将婴寇仇。坚城效贞节，攻战无暂休。覆沈不可拾，离机难复收。势谢归途单，于焉见幽囚。烈烈制邑守，舍命蹈前修。忠臣表年暮，贞柯见严秋。楚庄投袂起，终然报强仇。去病辞高馆，卒获舒国忧。戎事谅未殄，民患焉得瘳。抚剑怀感激，志气若云浮。愿想凌扶摇，弭旆拂中州。爪牙申威灵，帷幄骋良筹。华裔混殊风，率土浃王猷。惆怅惧迁逝，北顾涕交流。,1
Ming,方国骅,其二,孑孑孤鸟，畴与同飞。前者振羽，后者莫依。彩泽卑弃，独影宵归。怅望天末，云路阻违。,5
Yuan,邢叔亨,木兰花慢,蒲县泰山古庙，崇强似梵王宫。去踏翠沾靴，采薇满担，一袖香风。朝中大官佐政，轻衣盖体坐肥骢。谗谄面谀时尚，好人遁迹无踪。一心报国契心胸。耳听景阳钟。正芍药翻阶，荷钱出水，柳絮飞空。纪律军中大事，运筹谁是旧元戎。我本尧都贱士，窗前经史研穷。,4
Tang,嵯峨天皇,其二 每歌用“带”字,渔人不记岁月流，淹泊沿洄老棹舟。心自效，常狎鸥，桃花春水带浪游。,2
Tang,毛文锡,恋情深 其一,滴滴铜壶寒漏咽，醉红楼月。宴馀香殿会鸳衾，荡春心。真珠帘下晓光侵，莺语隔琼林。宝帐欲开慵起，恋情深。,2
Yuan,叶衡,其二,一片秋云江上影，老禅收拾入葡萄。小窗剩有诗为伴，不博凉州意自高。,4
Ming,王翰,春日客至,日暮沧江上，收纶坐石矶。为怜霄汉客，暂解薜萝衣。雨过苔初合，云深蕨正肥。相看俱白首，谁道故人稀。,5
Qing,王世芬,自寿联,大小孙眼看七代；内外翰身历四朝。,6
Tang,克符道者,四祖双峰松,翠合鸡山树，峨峨祖岫松。凝霜分五叶，含雪振双峰。月迥金河内，珠添玉镜中。飕飗传细离，天下播真宗。,2
Song,方信孺,其二,雨脚初收鱼尾霞，满溪流水半溪花。寻源曾识武陵洞，泛宅如浮苕水家。但得嵌空元有路，何如峭绝不容车。道人辛苦经云水，成塔从来是劫沙。,3
Yuan,李昱,次吕慎明见寄韵,月白疑无地，楼高欲近天。绿尊𢬵永夜，华发惜疏年。见忆新诗句，招游旧钓船。何时共幽隐，因注马蹄篇。,4
Tang,牟融,寄张源,咫尺西江路，悲欢暂莫闻。青年俱未达，白社独离群。曲径荒秋草，衡茅掩夕曛。相思不相见，愁绝赋停云。,2
Song,于观文,省试中式记梦,东堂令史报来时，仙桂云攀第九枝。乍听言音犹似梦，却思公道即无疑。寒门仿佛春将到，幽径朦胧月渐移。残漏声中鞭马去，纻袍重戴已相随。,3
Song,王周,西山晚景,公局长清淡，池亭晚景中。蔗竿闲倚碧，莲朵静淹红。半引弯弯月，微生飋飋风。无思复无虑，此味几人同。,3
Ming,王佑,赠四明任思贤侍亲还乡,圣朝孝理待贤材，羡尔辞官得放回。千里白云亲舍在，一帆飞雨客船开。板舆侍奉追潘岳，䌽服承欢作老莱。想得慈颜长寿考，萱花堂上即天台。,5
Qing,方维仪,病起,空斋无事晚风前，雨过苔阶草色鲜。远岫云开舒翠髻，新荷池畔叠青钱。衰年转觉多愁日，薄命何须更问天。閒坐小窗初病起，西林皓月几回圆。,6
Yuan,石光霁,太学夜宿,蜡炬烧残夜二更，高斋萧爽客怀清。山林只在虚檐外，错把风声作雨声。,4
Qing,孔传金,挽庶母联,慈母如母，贵父之命也；顾我复我，鬻子之闵斯。,6
Yuan,武汉臣,寄生草,端的是万万首诗难尽。千千笔画不全。日暄暄芳草汀晴沙暖衬鸳鸯荐。露涓涓杨柳楼柔丝困摆黄金线。风习习杏花村粉墙乱落胭脂片。翻滚滚玉阑干扇粉翅飞倦采香蝶。急煎煎翠池塘展乌衣忙杀衔泥燕。,4
Song,王汾,题陆子泉,泉品旧知名，澄源石甃盈。甘滋饱僧饭，润泽济农耕。漱玉人谁听，囊茶客自烹。久供鸿渐啜，曾奉赞皇羹。昨忝此邦守，令无诸县行。烦酲想岩壑，一日慰幽情。惭怍方堆面，尘埃正满缨。临流聊洗濯，心已识蒙亨。,3
WeiJin,阮籍,其十一,步出上东门，北望首阳岑。下有采薇士，上有嘉树林。良辰在何许，凝霜沾衣襟。寒风振山冈，玄云起重阴。鸣雁飞南征，鶗鴂发哀音。素质游商声，悽怆伤我心。,0
Tang,王鼎,鸂鶒,栖息应难近小池，性灵閒雅众禽希。蒲洲日暖依花立，渔浦烟深贴浪飞。遗羽参差沾水沫，馀踪稠迭印苔衣。晚来林径微风起，何处相呼著对归。,2
Ming,王缜,江陵怀古,吴楚干戈息，刘曹风雨多。登楼还有赋，临渚不成歌。沙市饶青草，龙山蹴白波。乘除从古事，惆怅欲如何。,5
Yuan,汪宗臣,酹江月/念奴娇 题乌江项羽庙,白蛇宵断，逐鹿人、交趁罾鱼群起。赤帜雄张军缟素，龙种天生大器。堪鄙猴冠，自为狼藉，楚帐多尘垒。胆寒垓下，一鞭东窜休矣。亭长空舣扁舟，范增群辈，尽涂脂流髓。望断秦关无限恨，羞面江东山水。购首千金，若为名利，黯黯斜阳里。石炉灰冷，美人魂落烟翠。,4
WeiJin,杜育,诗,临下览群动。,0
Yuan,吴龙翰,泊芜湖县,古邑苍江曲，鳞鳞华屋横。酒楼歌妓集，渔市贩夫行。野阔云无势，江流月有声。桥边息诗担，谯鼓更分明。,4
Tang,王之涣,九日送别,蓟庭萧瑟故人稀，何处登高且送归。今日暂同芳菊酒，明朝应作断蓬飞。,2
Ming,王继统,仲春,仲春气候暖，微雨旋已晴。晨起念佳旭，欣然出柴荆。溪头杏花白，墙角春鸠鸣。植杖语邻叟，东皋从耦耕。,5
Qing,毛澄,其四,极目萧条四海空，孤臣草莽泣秋风。十年刍秣军无用，百两金缯国已穷。赵社未墟由将帅，吴宫虽沼亦英雄。冰天尚有桥山泪，洒遍龙沙万木红。,6
Yuan,武汉臣,油葫芦,则见那仕女王孙游上苑。人人可便赏禁烟。则见那桃花散锦柳飞绵。语关关枝上流莺啭。舞翩翩波面鸳鸯恋。这壁厢罗绮丛。那壁厢鼓吹喧。抵多少笙歌闹入梨花院。可兀的就芳草设华筵。,4
Yuan,李材,元日贺裴都事朝回,海上琼楼接五城，人间歌吹近蓬瀛。云移豹尾旌旗暖，日射螭头剑戟明。拜舞尽随仙仗入，退归遥听玉珂鸣。欣欣百草含春意，得傍东君暖处生。,4
Ming,方孟式,山路杂兴,划然鸾鹤奏清笳，筱簜穿林日欲斜。春去柴门馀绿柳，香来篱箔入黄花。珠帘喷雪垂千尺，茅屋封云隐数家。烟景参差迷客思，残碑古道带流霞。,5
Tang,王琚,奉荅燕公（一作赵冬曦诗）,语别意凄凄，零陵湘水西。佳人金谷返，爱子洞庭迷。旧馆逢花发，他山值鸟啼。江天千里望，谁见绿蘋齐。,2
Tang,临淄县主,与独孤穆冥会诗① 其一 县主赠穆,江都昔丧乱，阙下多搆兵。豺虎恣吞噬，干戈日纵横。逆徒自外至，半夜开重城。膏血浸宫殿，刀枪倚檐楹。今知从逆者，乃是公与卿。白刃污黄屋，邦家遂因倾。疾风知劲草，世乱识忠臣。哀哀独孤公，临死乃结缨。天地既板荡，云雷时未亨。今者二百载，幽怀犹未平。山河风月古，陵寝露烟青。君子秉祖德，方垂忠烈名。华轩一惠顾，土室以为荣。丈夫立志操，存没感其情。求义若可托，谁能抱幽贞。,2
Ming,王立道,送严都事使浙,幕府三秋客，清江八月槎。论兵初报主，学礼早承家。仙仗催行色，乡情寄物华。高堂时倚望，归旆莫令赊。,5
Qing,王九龄,窃禄,窃禄成何补，经年柏府居。无声惭仗马，有泪对刑书。救世人难跂，携锄愿复虚。白头滥朱绂，中夜独踌躇。,6
Qing,王邦畿,西风飒然至,西风飒然至，瑟瑟入长林。木落水流处，孤舟明月心。美人敛颜色，游子罢瑶琴。珍重平生意，前溪霜雪深。,6
Yuan,汪荐雷,疏斋赐示和陶移居诗有怀从游之士不鄙荒陋而俎豆之辄次韵以谢不敏,我家南山陬，猿狖之所宅。山中亦何有，图史穷日夕。知已非所任，愿为老聃役。稍从燕游间，庶分渔樵席。大雅久不作，兹焉惬平昔。感遇方为荣，爵圭何待析。,4
Tang,王绍,菩萨蛮 侄寿伯,天正朔旦开新历。吾家伯父长生日。兰玉傍庭阶。称觞特地来。后年逢七十。今岁瞻南极。南极寿星宫。分明矍铄翁。,2
NanBei,江总,秋日登广州城南楼诗,秋城韵晚笛，危榭引清风。远气疑埋剑，惊禽似避弓。海树一边出，山云四面通。野火初烟细，新月半轮空。塞外离群客，颜鬓早如蓬。徒怀建邺水，复想洛阳宫。不及孤飞雁，独在上林中。,1
Song,湖杓,大涤洞天留题 其一,蔓藤森木阅千龄，断壁嵌崖翠削成。安得抱琴来此宿，夜深随意写溪声。,3
Yuan,吴昌龄,金盏儿,我本待鸾凤配雌雄。你只想雕鹗起秋风。怎知我月中丹桂非凡种。陈世英云：念小生凡胎浊体。怎敢和仙子陪奉。你只说小生来年应举。果是如何。正旦唱：你问我来年春动有甚吉和凶。则你那文章千卷富。陈世英云：便有了文章。也要命运哩。正旦唱：怕不的命运一时通。陈世英云：若得如此。小生早则喜也。正旦唱：秀才我道你来年登虎榜。总不如今夜抱蟾宫。,4
Ming,方略,卓笔峰,春尖好画意难工，独插芙蓉霄汉中。大地谁教先脱颖，名山何事亦书空。蛾眉淡扫青天月，鸟迹长随碧岫风。好向西台簪白简，不同京兆绘新宫。,5
Tang,本净,来往如梦偈,视生如在梦，梦里实是闹。忽觉万事休，还同睡时悟。智者会悟梦，迷人信梦闹。会梦无两般，一悟无别悟。富贵与贫贱，更亦无别道。,2
Yuan,月鲁不花,简见心上人,避地东鄞郭外居，坐无斋阁出无舆。云山满眼常观画，烽火连年近得书。坐久颇能评海错，交深多感馈鲈鱼。论文正欲频相过，门掩清风客到疏。,4
Tang,僧灵澈,天姥岑望天台山,天台众峰外，华顶当寒空。有时半不见，崔嵬在云中。,2
Qing,王嘉禄,雨霁,空庭响初寂，檐鹊有喜声。开门看新绿，屋角微阳明。白云不归山，蔼蔼涵空行。野水奔稻沟，泠然涧泉鸣。老农荷蓑出，一锄带烟耕。稚子似我识，前村笑相迎。徘徊不知远，暝色苍然横。归路望林火，悠然动诗情。,6
Ming,王九思,其三,草木阴风起，凄然惨客怀。王师思上将，地险恃长淮。薄霭浮青野，残阳下紫厓。城头金鼓发，悄悄立昏霾。,5
Song,王铚,其二,江山霜落木，千里一身归。去国怜张翰，回舟为陆机。烟林无际远，寒叶有声飞。何必少陵老，悲伤未拂衣。,3
Yuan,李允中,面壁石影像,长江折苇渡如神，梁武何曾识异人。一日棺中忘只履，万年石上现全身。功成面壁禅心苦，法后传衣佛眼真。非我有缘游五乳，谁能廓达悟微尘。,4
Qing,丁敬,庚戌八月七日梦堇浦归自日下为述途次洚水之阻语最了了后询之果抵家于是日亦异矣,閒窗读罢鼠窥镫，块影凝然澹似僧。合眼便教来好梦，故人眉宇见秋棱。,6
Ming,王越,宋玉石,楚山一片石，可爱欲何如。醉卧宜醒酒，閒凭好看书。晚惭陪五客，早喜识三闾。零落今安在，长吟恨有馀。,5
Ming,王洪,龙潭八景为曾侍讲赋 其一 九峰叠翠,窈窕连丹壑，岧峣耸碧岑。映空留夕照，飞翠作春阴。明月松间酌，清风竹下琴。永怀青琐客，同此涤尘心。,5
NanBei,魏收,蜡节诗,凝寒迫清祀，有酒宴嘉平。宿心保所道，藉此慰中情。,1
Yuan,牛谅,甲辰九日东塔登高得玉字,拿舟出东城，秋高气应肃。虽无龙山境，华林亦不俗。双池水清白，于以濯缨足。飞觞坐苔石，寒泉荐幽菊。乃登梁朝塔，观海望天目。诸贤快先步，嗟予苦蜷跼。不及终雅兴，徙倚阑干曲。分题寄游胜，抛砖引群玉。,4
NanBei,萧悫,飞龙引,河曲衔图出，江上负舟归。欲因作雨去，还逐景云飞。引商吹细管，下徵泛长徽。持此凄清此，春夜舞罗衣。,1
Yuan,王进之,其二,东君私我此闲身，脱却青衫野服更。桑可以丝麻可绩，麦宜续食韭宜羹。分甘垄上耕云隐，梦不湖边拾翠行。物意岂知沧海变，晓风依旧语流莺。,4
Ming,毛奇龄,其三,暗水平当席，春鸠宿绕枝。河鱼烹莱釜，露蕊滴钧瓷。台迥迷长葛，星寒挂具茨。子房初隐地，俯仰一追思。,5
Yuan,岳伯川,油葫芦,你欺负俺孩儿年纪小。出家人厮扇摇。吃的来滴滴邓邓醉陶陶。门前哭罢门前笑。街头指定街头闹。孩儿他娘引着。你骂他爷死了。吕洞宾云：我是个出家人。你怎生近的我。正末唱：也不索官中插状衙中告。带云：我要禁持你至容易。唱：只消得二指阔纸提条。,4
Song,王其,其二,悬车高蹈姓名香，化得东阳似洛阳。节亚芗林仍峻洁，貌如笠泽更精强。丰标留作耆英样，寿命应同国祚长。岁岁梅花开腊五，来陪青鹿奉霞觞。,3
Yuan,宋讷,归来即事再用前韵寄霍东崖元方 其一,田园兵后草莱中，未要忘机论海翁。茅屋四邻罗鸟雀，芜词一纸托鳞鸿。蚕桑鸡黍家家事，燕麦凫葵处处风。何日相期归旧隐，水边林下着参同。,4
Qing,王沄,酬张洮侯,滔滔尘市里，之子自悠然。能著几两屐，权牵岸上船。删诗四始外，颂酒七贤前。被酒行吟者，谁知是列仙。,6
Tang,江满昌,大唐大慈恩寺大师画赞,慈恩大师尉迟氏，讳大乘基长安人。族贵五陵光三辅，鄂公敬德是其亲。智勇冠世超卫霍，李唐之初大功臣。文皇崇师称大圣，生立碑文垂丝纶。羯罗蓝位多正梦，汉月入口母方娠。金人持神珠宝杵，托乾胎中吉兆频。身相圆满载诞育，彤云成盖覆果唇。眼浮紫电夏天影，面驻素娥秋夜轮。少少之时早拔萃，龆龀之间含慈敦。依止三藏学性相，三千徒里绝等伦。七十达者四贤圣，就中大师深入神。亚圣具体比颜子，穷源尽性同大钧。三性五重唯识义，博涉学海到要津。百部疏主五明祖，著述以来谁得均？字字句句不空置，皆有证据永因循。伯牙响琴徒秘典，卞和泣玉独沾巾。论鼓一振疑关破，他宗望风自委尘。对龙象众能降伏，升师子座檀频伸。每月必造慈氏像，一生偏慕兜率身。每日必诵菩萨戒，唯杖木叉制波旬。一时高楼秋灯下，有人窥见偷逡巡。大光普照观自在，金手染翰显其真。不图汉土化等觉，开甘露门利兆民。自书般若何所至，清凉山晓五台春。瑞光赫赫庆云起，文殊正现示宿因。游博陵原制玄赞，法华赜旨传远宾。当宝塔品人有梦，诸佛证明遍照邻。二十八字一挑句，文章微婉柢获麟。传导大师以此偈，千佛灭度赞大仁。不嫌暗漏作章疏，齿牙焕炳光曜新。咫尺龙颜奉凤诏，出入金殿陪紫宸。天不与善化缘尽，岁五十三俄已泯。永淳二年十一月，仲旬三日为忌辰。先师慕侧行祔礼，风悲云愁惨松筠。本愿不回奉弥勒，生第四天奉华茵。名垂万古涉五竺，玄踪虽多难尽陈。,2
NanBei,褚士达,梦人倚户授其诗,九升八合粟，角斗定非真。堰却津中水，将留何处人。,1
Song,释慧日,偈一首,不挂寸丝方免寒，何须特地袅长竿。而今落落零零也，七佛之名甚处安。,3
Ming,刁铦,题留耕堂,夜雨荆花田氏宅，秋风草蔓习家园。何如堂上留耕者，万事无心隐荜门。,5
Qing,王维坤,寄慰乾一落第,当年交臂许云龙，太息名高未易逢。我辈都非食肉相，古人常作酒家佣。三巴二月莺千啭，万里双鱼泪一封。何处相思不相见，梓江迢递剑门重。,6
Yuan,江受益,卧牛山,不分山骨与牛形，岩洞腹空石脊平。恨杀农夫鞭不起，一犁好雨误春耕。,4
Song,方逢振,王道以德义生民赋,王立民命，道于福基。念本根之系此，即德义以生之。坦然至正之彝，理皆日用；推此可遵之实，人遂春熙。圣人出而胎一世之春，天理乃寿群黎之地。惟宽平正大，事事无扰，故涵育浑融，元元咸遂。王维知此，宵旰之念在斯民；道岂他哉，德义之中有生意。观夫洪范其建，驺虞以成。无反无侧，以修以明。非屑屑以力假，非区区于利征。万端皆正，此洪范之攸建；纤芥不仁，岂驺虞之大成？此王者能自得师，孰是顾所行之本；要先为益，俾遂莫不寿之情。生者可养期无憾，乌可以不厚；欲惟和种，岂容于罔克。有大孕育无穷，保息尊以不伤。是即罔砥懋而欲并缺无禹拯观弥满天下，民所蒙福，见胚胎春意。义之与德者眇以饬修之始，莫匪常行；纳夫人心归悦之中，畴非允殖。大抵一毫悖理，此岂粹王之道；万宇皆春，莫非吾道之功。故仁寿多在帝治醇醲之际，而糜烂每基于伯图功利之中。王乃纲审其执，贯民所同。极予遵而汝免短凶之咎，仁我行而尔无鄙夭之风。使王民之皞皞如是，见道之生生不穷。情本欲安，事自商汤之制；典因以任，教由成后之通。是道也，在商为极，惟以用康；于夏曰中，形而允治。春风惟政之德，时雨行师之义。用能苏怨徯之困，浆食西北；拯瘠捐之命，蚕桑兖冀。奈千载以来，亦几斯道之泯；幸一王者作，而受更生之赐。如或戛沈其命，当不任刑；傥令念尔推肌，勿交征利。尝论众形皆有弊，理独不朽坏。證苟弗除，脉终未苏。胡乃括田非义也，忍矣膏腴之夺；科敛薄德也，伤哉疲弊之敷。曾不曰怨已满腹，剥将及肤。不去斯二者，使承苏也，则生之一脉，殆将斩乎。当令化致豳原，寿一农夫之必介；仁先政邑，馁宜老者之无。噫，灭义非可怒，曷怒商顽；败德不必诛，曷诛苗蠢？众芳同植，育则兼育；一物独枯，忍与不忍？王者若曰：顺吾德义者则施以春生之惠，梗吾德义者则示以秋杀之威，道宜两尽。噫，陶物以古冶，固善胚腪；医国用盗臣，反滋残忍。毋管晏术行，斩民命于算筴；毋孔桑利折，脧民脂于平准。否则遏绝生意，小人未去，皆足为吾民之巨蠹焉，斯道奚其能尽？「此王者」以下一段不可通读，疑尚有脱误。,3
Qing,王士祯,青旸桥 其一,门对青旸桥，家近芙蓉湖。与郎不相见，为郎歌拔蒲。,6
Tang,李岩,送贺秘监归会稽诗,远节忘荣趣，全真悟道微。登朝四皓客，辞老二疏归。圣主钦玄德，台臣饯羽衣。丹丘不可接，凫舄几时飞。,2
Qing,丁健,寄巢秋禊,恢台转素节，閒馆唱秋蝉。露晞花房明，日淡松阴穿。纤鳞戏层波，小蝶翾凉烟。抚化眷物理，矧兹巾舄联。羽觞一以泛，列坐屏管弦。晚风扇蘋末，散发池上眠。长谣摅幽夐，皎然尘襟湔。,6
Tang,王毂,梦仙谣三首 其一,前程渐觉风光好，琪花片片粘瑶草。有人遗我五色丹，一粒吞之后天老。,2
Song,方乔,菩萨蛮 玉楼春 答紫竹,绿阴扑地莺声近。柳絮如绵烟草衬。双鬟玉面碧窗人。一纸银钩青鸟信。佳期远卜清秋夜。桐树梢头明月挂。天公若解此情深，此岁何须三月夏。,3
Song,王景月,桃源行,秦皇有地包沙漠，秦民无地堪托足。民心咫尺不戴秦，秦令安能到空谷。商山紫芝青门瓜，武陵洞底栽桃花。草木不共人逃去，虞妃山赭良堪嗟。秦皇一世二世歇，秦民万世桃花月。渔子相逢五百年，已闻几度乾坤裂。靖节先生曾作记，祇云贤者兹避世。时人浪作神仙传，空自渺茫涉奇异。君不见年来礼乐卯金刀，先生归对庐山高。所种柴桑五株柳，胜是武陵千树桃。,3
Yuan,李士瞻,抵楚门即船主戴廷芳廷玉家也 其一,楚门山色散烟霞，人到江南识永嘉。半陇石田都种麦，一冬园树尚开花。海天日暖鱼堪钓，潮浦船回酒可赊。傍水人家无十室，九凭舟楫作生涯。,4
Tang,吕岩,书与胡咏之,济世应须不世才，调羹重见用盐梅。种成白璧人何处，熟了黄粱梦未回。相府旧开延士阁，武夷新筑望仙台。青鸡唱彻函关晓，好卷游帏归去来。,2
Tang,吴资,其二,曹公教弩台，今为比丘寺。东门小河桥，曾飞吴主骑。,2
Tang,李岘,剑池,阖闾葬日劳人力，嬴政穿来役鬼功。澄碧尚疑神物在，等闲雷雨起潭中。,2
WeiJin,闾丘冲,招隐诗,大道旷且夷，蹊路安足寻。经世有险易，隐显自存心。嗟哉岩岫士，归来从所钦。,0
Yuan,周巽,中秋对月有怀 其一,凉夜金波动，秋空玉镜飞。山河移素影，霄汉出清辉。照席蟾蜍近，传书鸿雁稀。更阑犹梦见，天上看花归。,4
Tang,元载,别妻王韫秀①,年来谁不厌龙钟，虽在侯门似不容。看取海山寒翠树，苦遭霜霰到秦封。,2
Yuan,王彝,东归有感,路断江淮已足忧，繁华犹自说苏州。万人金甲城头骑，十丈朱旗郡里楼。麋鹿昔游何处草，雁鸿不似去年秋。忍将一掬东归泪，付与娄江入海流。,4
Ming,王志坚,观冯生所藏倭王锦袍歌,冯生示我倭锦袍，腥风凛凛寒发毛。天吴紫凤恍惚是，水底鲛人亲自缫。倭王昔日乘潮入，箕子城头鬼夜泣。道旁瓦砾青珊瑚，茫茫衰草人膏湿。休徒暂住釜山坞，帐下健儿弄余武。鼎烹壮士似孤雏，槊挂婴儿作旋舞。何人东征拥貔貅，前茅初度辽海头。咄哉奉使竟不效，抱头窜却临淮侯。军中谁复探虎穴，猛士如云皆缩舌。冯生奋髯决独往，丈夫生计三尺铁。当时清正酋中雄，偏师坐拥千旗红。葛巾直往恣谈笑，一言未毕意已通。夷国亦有天，夷人亦有心。对君指心与君语，戴天愿如沧海深。临别殷勤重回首，西望长途酹杯酒。征袍自解锦云鲜，赠君刚及西风后。归来朝事一番变，讳却和戎尽言战。征夫羽箭各垂腰，东南转饷车遥遥。兵连海外不可解，从此司农心计劳。冯生趣驾归田去，尽铸腰镰作农具。只今蹩蹩长安尘，姓名不上论功疏。茅斋夜静闻寒柝，听君话旧灯花落。君不见钱将军，夜半提师斫阵云。功高不赏人所惜，鼠牙雀角何纷纷。世上难凭伸与屈，劝君且尽杯中物。,5
Ming,王野,倚树,偶尔依芳树，跏趺迹绿苔。身忘群鸟近，坐久一花开。移影高还下，看人去复回。携书空置石，翻动任风来。,5
Ming,卞同,题江霅川长江图,长江悠悠急于箭，一碧无声泻晴练。寂寞秋容雨后看，依稀帆影烟中辨。白鸟双飞意自閒，茅屋小住长芦湾。残霞红明晚天曙，落木惨淡秋风还。分明记得经行处，鹦鹉洲前久呼渡。多少天南地北情，展图一晌空凝伫。,5
Ming,丁熿,寄洪和仲,秋阴瘴海头，脉脉八年愁。缓带思人以，皱颜去国由。论文那易得，寄鲤又难谋。偶立西风末，多情雁羽浮。,5
Yuan,昂吉,姑苏台送友人之京师,送君姑苏台，台前日落云帆开。吴王宫殿已尘土，且复饮我黄金罍。吴王宴时花满屋，半酣西施倚阑曲。越兵一夜渡江来，从此荒台走麋鹿。与君吊古登高台，青天万里云飞回。愿君乘云上天去，思君偏倚台前树。,4
NanBei,阴铿,和登百花亭怀荆楚诗,江陵一柱观，浔阳千里潮。风烟望似接，川路恨成遥。落花轻未下，飞丝断易飘。藤长还依格，荷生不避桥。阳台可忆处，唯有暮将朝。,1
Tang,吕岩,其十一,盗得乾坤祖，阴阳是本宗。天魂生白虎，地魄产青龙。运宝泥丸在，搬精入上宫。有人明此法，万载貌如童。,2
Yuan,吴存,赠郑尉耕岩,岩栖今郑老，市隐旧梅仙。世隔青衫梦，诗凋白发年。故山三径草，乐土一衰烟。应笑清湾叟，当时问北船。,4
Yuan,同恕,鹊桥仙 韦国器约赏梨花,莺莺燕燕，蜂蜂蝶蝶。酒债几时还彻。韦郎又约醉梨花，对一树、玲珑香雪。盈盈脉脉，翻翻折折。小雨朝来乍歇。一年最是好光阴，算只有、清明三月。,4
Yuan,宇文公谅,其六,菱花菱叶间水荭，采莲入港与郎逢。劝君挟弹休打鸭，鸳鸯飞起杳无踪。,4
Song,方惟深,牡丹①,嫚黄妖紫间轻红，谷雨初晴早景中。静女不言还爱日，彩云无定只愁风。炉烟坐觉沈檀薄，妆面回看粉黛空。此别又须经岁月，酒阑携烛绕芳丛。,3
Yuan,僧本诚,吴江长桥,天险不可梯，白石不受鞭。空疑幻人试幻术，神输鬼运来尘寰。跻涛驾浪径空阔，盘结钩锁金联环。又疑东海跃出万丈白玉虬，挟风噀雨飞上天。天高九万不得上，翻身飞堕长江边。苍云半湿琼瑶冷，弱水不隔蓬莱境。两岸遥分白月光，中流压破青天影。江吞湖吐水势雄，南极地缺栖鱼龙。桥成壮观夺天巧，却笑造化无全功。,4
Qing,于右任,嘉峪关前长城近处远望,天下雄关雪渐深，烽台曾见雁来频。边墙近处掀髯望，山似英雄水美人。,6
Ming,卞季良,除夜呈梅轩,两年一夜隔，节序自相催。秉笔有新句，开樽馀旧醅。烛残凝壁藓，香尽陷炉灰。明日春应到，高轩请看梅。,5
Qing,王策,点绛唇 渡鄱阳湖作,雪柱冰车，洪涛日夜轰金铁。真龙撇捩。一战开王业。突兀康郎，绝顶云明灭。秋风烈。百年红叶。捲尽英雄血。,6
Qing,王安修,过天盘岭至祖堂山门望松林积雪凄神寒骨山谷炯映清景可爱,钟声来古寺，迟我下天盘。径阻披云入，松高带雪看。浮光欺窅霭，积照夺巑岏。日落风初劲，诸天增暮寒。,6
WeiJin,应玚,西征赋,鸾衡东指，弭节蓬泽。,0
Ming,王夫之,刘端星学士昭州初度时初出诏狱,昭州迁谪地，清冽道乡泉。过岭金风缓，当秋暑日悬。重开初度酒，莫诵四愁篇。萧艾吾何有，灵椿正大年。,5
WeiJin,杨方,其四,飞黄衔长辔，翼翼回轻轮。俯涉渌水涧，仰过九层山。修途曲且险，秋草生两边。黄华如沓金，白花如散银。青敷罗翠彩，绛葩象赤云。爰有承露枝，紫荣合素芬。扶疏垂清藻，布翘芳且鲜。目为艳彩回，心为奇色旋。抚心悼孤客，俯仰还自怜。歭𣦠向壁叹，揽笔作此文。,0
Qing,丁耀亢,梨口村,瑶草琪花遍地生，青禽红果不知名。层层列岫天如束，人在翠微深处行。,6
Ming,叶槩,和萧布政省亲客中有怀,衣食京华巳十春，多愁岂是为家贫。恩深未得酬明主，才薄惟惭负老亲。蓟北乡书秋后少，江南归梦别来频。白云惆怅孤飞处，目断天涯有几人。,5
Qing,王元翊,其四,殉国知君慕义心，崚嶒白骨委荒岑。逆酋未殄身先死，泪洒西风读爱吟。,6
Yuan,王晔,仙吕点绛唇,俺则见四野田畴。禾苗丰茂。登场后。鼓腹歌讴。现如今无士马绝征斗。,4
Tang,僧慧棱,口占,万象之中独露身，惟人自肯乃相亲。昔时谬向途中觅，今日看来火里冰。,2
Tang,朱存,金陵览古 后湖,雷轰叠鼓火翻旗，三翼翩翩试水师。惊起黑龙眠不得，狂风猛雨下多时。,2
Qing,毛国翰,积雨过读画龛访雯山丈不遇,漏天压城云不破，朱门日午阍者卧。独来不见穷巷翁，高马达官门外过。堂上花鸟入烟雾，米囊尘生不得簸。苍波丈八起东壁，黄独多时空药锉。近闻开年无酒钱，谈诗说剑常满座。平生爱画更成癖，客退拈毫当清课。曼陀叶底闻离披，天女风前倚娿媠。不知徐黄谁伯仲，欲屈纪良列参佐。世人但逐流俗口，屏障得之若奇货。岂识通神静者心，直转乾坤入禅坐。我有鹅溪旧白绢，安得为写苍石大。漫天东风吹岳麓，绿浸潇湘不可唾。满城红紫照老眼，出门不畏春泥涴。看花久厌逐少年，料得羁怀已无奈。往者枞阳水一丈，小麦大麦无可磨。去年闻道渚田肥，大江南北已种播。江船可归买不得，色难腥膻常忍饿。榆荚如钱不疗贫，旁人叹息吾独贺。古来穷途天所吝，独使骅骝历坎坷。浮云富贵安在哉，贫士声华长不挫。江东归梦四千里，且要春光相遮逻。白头行步尚强健，寻春不借矮马驮。他日到门看醉颜，一笑高歌我能和。,6
Tang,李希仲,蓟北行二首 其一,旄头有精芒，胡骑猎秋草。羽檄南渡河，边庭用兵早。汉家爱征战，宿将今已老。辛苦羽林儿，从戎榆关道。,2
WeiJin,张载,霖雨诗,霏雨馀旬朔，濛昧日夜坠。何以解愁怀，置酒招亲类。啾啾丝竹作，伶人奏奇秘。悲歌结流风，逸响回秋气。,0
Qing,方殿元,过浈阳峡怀陶苦子,独吟江上惜秋光，忆我同声水一方。回首青山看不尽，一帆疏雨过浈阳。,6
Ming,王跂,于惠生斋中听妓二首 其一,画苑夜泱泱，琼卮下酒香。鸦啼深院月，梅影隔帘霜。箔雾双鸾出，裾风一燕翔。锦屏围烛艳，笙鼓改华妆。,5
Song,王过,其二,危亭北据水南流，槛外频来海上舟。,3
Yuan,瓜尔佳之奇,题周孝侯庙,长桥涨晴波，南山滴空翠。清风孝侯祠，六月薄炎炽。苍然拥乔木，廊宇深以邃。升堂拜遗像，凛凛增壮气。缅怀绝尘姿，跅弛几自弃。一念狂圣分，千秋仰高义。义兴阻湖山，从古劳抚治。况当离乱后，生理多不遂。连州虎为害，接浦蛟作祟。故国神所游，阴相得无意。我来按兹郡，强禦宁汝畏。恐被蛟虎徒，匿形知暂避。不埋张纲轮，徒揽范滂辔。澄清怅何时，留诗志予愧。,4
Ming,方岳,延平书院,孔坛杏已萎，濂洛流将匮。先生天挺起延平，斯道茫茫仍不坠。凤凰千仞耀文明，啾啾百鸟咸吞声。晦翁传受得心法，震吰斯道如雷轰。于今先生呼不起，水色水光尚如此。我来特荐藻蘋虔，山斗巍巍空仰止。,5
NanBei,渔父,答孙缅歌,竹竿籊籊，河水浟浟。相忘为乐，贪饵吞钩。非夷非惠，聊以忘忧。,1
Yuan,王尚志,舒州张万户征西贼马被箭数十犹载其王以驰每寒气袭之则辄朴而能终惠养之,舒州营里将军马，曾向西征破贼来。伏擽金创秋气重，断肠当日战初回。,4
Qing,王隼,西山杂咏 其一,孤云如美人，窈窕远山角。残月出其中，镜影渐如削。弹琴娱清夜，寒光不可掠。露华湿横塘，芙蓉何姌袅。忆君南浦时，翠带纷若若。佩我同心环，绾我合欢索。佳期难久留，两地相思各。圆缺自有时，离忧岂能却。,6
Song,方来,其四,武夷溯伊洛，源自无极翁。譬彼漳江流，洋洋沧海通。东莱得家传，南轩从五峰。勿疑辙迹殊，三贤归趣同。,3
Yuan,叶懋,其三 古长城吟,春秋绝笔麒麟死，长城万里连云起。苍生肉碎骨成尘，至今痛忆秦天子。作桥望月窥蓬莱，赤乌夜照琅琊台。楼船采药不知处，鲍鱼臭恶腥风来。秦家城头血犹紫，汉家还有征人鬼。长城筑筑何时休，旧秦已逝新秦留。,4
Song,《靖康小雅》作者,佥书枢密院事张公（叔夜）,金人强悍，一岁再至。公提郡兵，疾驱入卫。敌将易姓，公秉大义。独敢抗言，必复赵氏。欲扶日驭，力扫氛翳。身拘名张，忠烈振世。,3
NanBei,僧惠休,白纻歌三首 其一,琴瑟未调心已悲，任罗胜绮强自持。忍思一舞望所思，将转未转恒如疑。桃花水上春风出，舞袖逶迤鸾照日。徘徊鹤转情艳逸，君为迎歌心如一。,1
Song,毛幵,贺新郎,风雨连朝夕。最惊心、春光晼晚，又过寒食。落尽一番新桃李，芳草南园似积。但燕子、归来幽寂。况是单栖饶惆怅，尽无聊、有梦寒犹力。春意远，恨虚掷。东君自是人间客。暂时来、匆匆却去，为谁留得。走马插花当年事，池畹空馀旧迹。奈老去、流光堪惜。杳隔天涯人千里，念无凭、为寄长相忆。回首处，暮云碧。,3
WeiJin,徐丰之,兰亭诗二首（《诗纪》作行参军徐丰之二首。） 其一,俯挥素波，仰掇芳兰。尚想嘉客，希风永叹。,0
Yuan,沈性,和西湖竹枝词,侬住西湖日日愁，郎船只在东江头。凭谁移得吴山去，湖水江波一处流。,4
Ming,叶泽森,洪山寺影墙双龙歌,楚江江上山嵯峨，蜿蜒诘曲周盘陀。东有一峰更苍润，金轮宫殿淩沧波。沧波千顷亘匹练，回眺长江渐如线。绀宇丹楼一径通，雕墙峭壁双龙现。借问此龙胡为来，云是前朝朱邸开。养就神池吞日月，呼吸帝座走风雷。镐璧苍黄祖龙死，尘灰沈没土花紫。瓦砾榛芜弃道旁，山僧举手劳相徙。忆昔真龙起沛丰，手提三尺定群雄。鲸鲵斩尽封京观，云梦来游歌大风。宫中时报生龙子，锡圭胙土当于此。方城为城汉水池，千秋万岁神明址。朱甍绣瓦倚斜曛，楚舞燕歌镇日闻。才人梁苑朝朝雪，神女高堂暮暮云。为云赋雪无穷已，离宫别馆连天起。玉砌金铺辉日明，铜乌铁凤飞烟里。一朝蚁贼满江关，龙去江流竟不还。剩有丹青镌旧壁，败鳞残甲落人间。洪山古寺千年筑，佛火青燐互相续。中丞诧现宰官身，涂金衅碧辉林麓。却传此物委沙泥，拂拭牵携共宝华。从今谛听空王法，此后应忘帝子家。呜呼龙种当时绝，石马铜驼总荆棘。东平树色秋风靡，蜀国鹃啼春雨血。独有双龙护法筵，晶荧鲜采炫青莲。任他赤豹玄熊斗，只伴青狮白象眠。,5
Tang,僧栖蟾,短歌行,蟾光堪自笑，浮世懒思量。身得几时活，眼开终日忙。千门无寿药，一镜有愁霜。早向尘埃外，光阴任短长。,2
Ming,王衡,其二,暖入酒晕重，风动鞭梢轻。马嘶不尽处，春郭柳条情。,5
Qing,方维甸,将之盘山留别,中庭双桃树，灼灼春华敷。明当事行役，尽此花间壶。离筵不成醉，晓角声呜呜。晨星隐光耀，残月如星孤。出门二百里，王程指徐无。老亲念春寒，检点缝行襦。稚儿索乳啼，未解牵衣裾。持家赖汝贤，抱孙为亲娱。劳人轻别离，挥手躯征车。寄尔盘山吟，报我长安书。好藏一斗酒，归及春光徂。,6
WeiJin,张协,露拍刀铭,露拍在服，威灵远振。遵养时晦，曜德崇信。,0
WeiJin,左思,娇女诗,吾家有娇女，皎皎颇白皙。小字为纨素，口齿自清历。鬓发覆广额，双耳似连璧。明朝弄梳台，黛眉类扫迹。浓朱衍丹唇，黄吻澜漫赤。娇语若连琐，忿速乃明㦎。握笔利彤管，篆刻未期益。执书爱绨素，诵习矜所获。其姊字惠芳，面目灿如画。轻妆喜楼边，临镜忘纺绩。举觯拟京兆，立的成复易。玩弄眉颊间，剧兼机杼役。从容好赵舞，延袖象飞翮。上下弦柱际，文史辄卷襞。顾眄屏风画，如见已指擿。丹青日尘暗，明义为隐赜。驰鹜翔园林，果下皆生摘。红葩掇紫蒂，萍实骤抵掷。贪华风雨中，倏忽数百适。务蹑霜雪戏，重綦常累积。并心注肴馔，端坐理盘槅。翰墨戢函案，相与数离逖。动为炉钲屈，屣履任之适。心为荼菽据，吹嘘对鼎䥶。脂腻漫白袖，烟薰染阿锡。衣被皆重池，难与沈水碧。任其孺子意，羞受长者责。瞥闻当与杖，掩泪俱向壁。,0
Yuan,叶兰,寄山阴蔡孟陶,寂寞望山阴，愁怀恨转深。还家添白发，为客尽黄金。城冷秋砧急，灯昏夜漏沈。凄凉孤馆里，谁识旅人心。,4
Ming,史迁,简王原翚,东郭道人才大奇，置身散地任支离。阿谁或讶嵇康懒，此老真成济叔痴。白日放歌杯在手，青春作梦草生池。《辋川图》是传家谱，留得当年绝妙辞。,5
Ming,丁惟宁,其二,秦王曾此翠华临，此日残碑断碧岑。千载阳侯呈异梦，一朝仙令倡捐金。风雷应变甘棠港，舰舸还来玛瑙琛。香火悠悠灵爽在，可知明德肇禋心。,5
Ming,叶元玉,送同寅杨秀夫使凉州,使节指凉州，都门八月秋。风沙迷塞雁，刁斗接边楼。料理君馀事，凭陵虏伐谋。归朝告天子，功业鼎彝收。,5
Qing,方振,园中课小童芟草移石,早知穷有命，底事逐征尘。此日濠梁意，几年湖海身。草除遮路棘，石露隔帘皴。拟待重阳问，黄花莫笑人。,6
WeiJin,习凿齿,嘲道安诗,大鹏从南来，众鸟皆戢翼。何忽冻老鸱，腩腩低头食。,0
Ming,王廷相,五十赴官,一官将白首，名字落人间。直道晚成宦，劳生多苦颜。兹游方浩荡，何日遂高閒。素业黄河曲，云松久闭关。,5
Tang,李璆,送贺秘监归会稽诗,止足人高尚，遗荣子独前。诣台飞舄日，辞阙挂冠年。象服归丹扆，霓裳降紫天。仙舟望不及，朝野共推贤。,2
Tang,李邕,咏云,䌽云惊岁晚，缭绕孤山头。散作五般色，凝为一段愁。影虽沈涧底，形在天际游。风动必飞去，不应长此留。,2
Song,方凤,北山道中,起犯春霜一径寒，清游乘兴约吟鞍。眼中最恨友朋少，尘外频闻山水宽。溪落旧痕枯野埠，树浮空翠湿危栏。岩头几处悬冰白，已作群羊化石看。,3
Qing,方洄,下北高峰,欲雨不雨天，有影无影树。白云从空来，遮断出山路。,6
Yuan,汪士深,谒昭亭祠,灵祠俯江国，栋宇依层峦。千峰远岧峣，二水渺回环。昭明肃清境，髣髴闻和鸾。霭霭集嘉祉，芬芬奠椒兰。精诚一云展，遐眺凭飞栏。昔贤有高躅，寄墨青云间。琼瑶刻苍翠，笔势回翔鸾。神游巳冥漠，驰情空长叹。高峰一回首，日落天风寒。,4
Yuan,吴昌龄,三煞,我越劝着越妆出风风势。则说是病在心头那个知。怎么耳边傍不住相嘲戏。百般的话不投机。待着俺早些回避。我可道不关亲耽干系。就也着冷眼儿来看你。且看你直等的月色沈西。,4
Tang,王枳,句,今朝拜贡盈襟泪，不进新芽是进心。,2
Qing,王大枢,上天山,上天山似上青天，马缩如猬车倒悬。四十八盘盘不了，一生未作此周旋。,6
Yuan,王介夫,题刘如村昭忠逸咏,炎祚当年去不还，欲成良史恨无官。一朝人物归吟兴，千古纲常纪笔端。林下董狐坚直节，山中杜甫老忠肝。后来多少偷生者，掩面西风不敢看。,4
Yuan,甘瑾,寓舍偶题,四海戎麾满，中原汗马疲。龙蛇伤纪岁，麟凤叹非时。土贡包茅废，边防羽檄驰。杜陵忧国念，蒦闷强裁诗。,4
Song,王从益,送张无梦归天台,风驭去难留，将期汗漫游。入辞丹陛晓，重卧赤城秋。枕畔红霞合，门前瀑布流。龙车款太帝，鹤信寄浮丘。醉引青鸾曲，闲披白鹿裘。夜来胡蝶梦，先已到瀛洲。,3
Tang,令狐绹,登望京楼赋①,夷门一镇五经秋，未得朝天不免愁。因上此楼望京国，便名楼作望京楼。,2
Ming,王崇,禹门积雪,大河西来触禹门，洪涛千丈如云奔。天生砥柱屹然立，疏通古迹今犹存。飞廉一夕驱滕六，剪出琼花积空谷。谁移银海向人间，玉立冰山绚吟目。甘棠有客赋远游，沙边落日暂停舟。春雷咫尺惊潜蛰，行当努力争鳌头。,5
Yuan,汪铢,送鲁山长,鳣堂初彻讲，宦路又三年。夜醉丹阳酒，朝登白下船。蜀天迷去雁，楚客怨啼鹃。怀德情难报，临分重怆然。,4
Tang,朱君绪,法师升高座咏,弟子仰法师，敢启有所陈。众生暗塞久，思闻至法音。大慈开长夜，设化万劫新。主人建福斋，延及四辈人。,2
NanBei,虞羲,巫山高,南国多奇山，荆巫独灵异。云雨丽以佳，阳台千里思。勿言可再得，特美君王意。高唐一断绝，光阴不可迟。,1
Qing,王昊,黄州杜于皇兵阻客娄赋此慰之,满眼黄尘厌甲兵，更怜楚国滞归程。凉窗雨歇鸿初急，古寺钟残月倍明。作客岂宜逢乱世，离家谁道又危城。莫将庾信江南泪，一夜平添白发生。,6
Tang,伍乔,林居喜崔三博远至,几日区区在远程，晚烟林径喜相迎。姿容虽有尘中色，巾屦犹多岳上清。野石静排为坐榻，溪茶深煮当飞觥。留连话与方经宿，又欲携书别我行。,2
NanBei,刘邈,秋闺诗,萤飞绮窗外，妾思霍将军。灯前量兽锦，檐下织花纹。坠露如轻雨，长河似薄云。秋还百种事，衣成未暇薰。,1
Yuan,何氏,裂帛题诗,妾长朱门十九春，岂期今逐虏囚奔。失身无补君王事，死节难酬夫婿恩。江静从教沈弱质，月明谁与吊归魂！只愁父母难相见，愿与来生作子孙。,4
Ming,释大持,其三,未及开新径，行由草莽间。尚多无事事，但得不閒閒。竹欲洁频濯，树须高屡删。田滩风雨后，亦有小潺湲。,5
WeiJin,卢谌,其二,伊谌陋宗，昔遘嘉惠。申以婚姻，著以累世。义等休戚，好同兴废。孰云匪谐，如乐之契。,0
Ming,王一鸣,便民仓是县漕米入江处时方忧旱,修竹回斜径，高蝉噪夕阳。数行迁客泪，一洒便民仓。剜肉知何补，劳心或自伤。骄雷蟠赤日，念尔稼登场。,5
Qing,王又旦,次汉口将归武昌,雨后停桡古渡头，汉阳芳草自油油。明镫夜聚三江舸，酒旆春摇两岸楼。人去桃花犹有庙，水沈鹦鹉尚名洲。来朝历遍登临处，直破风涛下鄂州。,6
Qing,王翃,客中九日,细雨成阴近夕阳，湖边飞阁照寒塘。黄花应笑关山客，每岁登高只异乡。,6
Ming,释方泽,古意,孟冬风始寒，鸿雁凌晨飞。畴昔嘉树林，枝叶日以稀。一随气运变，谁能觉其非。贤者贵特达，在远谅不违。君看松柏姿，岁晚长依依。,5
WeiJin,应璩,其二,年命在桑榆，东岳与我期。长短有常会，迟速不得辞。斗酒当为乐，无为待来兹。室广致凝阴，台高来积阳。奈何季世人，侈靡在宫墙。饰巧无穷极，土木被朱光。徵求倾四海，雅意犹未康。,0
NanBei,徐勉,给事黄门侍郎伏暅墓志铭,东区南服，爱结民胥，相望伏阙，继轨奏书，或卧其辙，或攀其车，或图其像，或式其闾，思耿借寇，曷以尚诸。,1
Tang,王颜,京兆府献三足乌赋,夫何赫赫之太阳。忽降精于乌鸟。乃呈瑞于皇王。足应乾之三数。目耀日之九芒。降天邑而于我李。浴咸池而自扶桑。尝空闻于前牒。今实观于殊祥。天既无私。祥何能隐。昭圣代之有应。垂休徵之无尽。瑞于帝室。表大孝于天衷。献自尹京。验长安之日近。始至也。众羽骇集。伊人惊萃。迈麟凤之时见。何鹰隼之能畏。如深就日之诚。不效搏风之志。愿委质而入贡。终依仁以驯致。入铜笼而戢翼。向金殿而矫翅。将告于休。似对以意。由是怜楚人之迷凤。陋越裳之献翟。小哉栖棘之鸾。蔑矣应风之鹢。未如我陪日驭之出入。游天居之岑寂。曩有赤而呈美。白以效灵。俱非应乎殊贶。亦或载于祥经。终未如符孝理之永锡。昭宝运之康宁。则如尧舜登极。夔龙夹辅。布政无偏。惟贤是取。故得感阳精于上帝。赞阴德于下土。光昭万叶。辉映千古。良史当载美而记时。謏才顾赓歌而蹈舞。,2
Ming,王翰,江上醉归,江边日日醉，应被野鸥猜。潦倒依芳草，猖狂藉绿苔。杜陵非嗜酒，彭泽岂耽杯。近是飘零客，愁怀强自开。,5
Song,王宗贤,龙蜕洞,羽人游洞获龙骸，知是鳞潜蜕骨来。岩穴嵌巉深数丈，惊人蛇虺隔凡才。,3
Qing,文廷华,次韵和《八月十八日偕王氏姊彭氏妹同游横龙洞》,清游有约不孤往，雨过尘轻秋气微。暂合雁行仍断续，前踪鸿爪尚依稀。山中泉洁何须出，霜后枫丹不碍肥。欢会未终骊唱起，瑶篇远和欲沾衣。,6
Yuan,李寿卿,哭皇天,你本是沧江上烟波侣。能念我芦苇中饥饿夫。这剑呵似半潭秋水寒。一片月光浮。我本待实心儿实心儿送与。待不与大恩难报。待与来礼意轻疏。闾丘亮云：将军。你将此剑去。自与父兄报雠。正末唱：他道俺报冤雠报冤雠有用处。正末云：我伍员就此告辞。只愿老文残浆勿漏。闾丘亮云：盟府请放心。老夫怎肯泄漏。误你的大事。正末云：我去之后。若有追军到来问老丈时。怎生遮掩。闾丘亮云：我至死也不说。你自放心的去。正末云：老丈。便有军兵拿住我呵。我死何足惜。只可惜我三百口家属几时得报。闾丘亮云：盟府。你疑我怎的。你去后我就将此船沈于江中。再不渡人如何。正末云：老丈。不然。想伍员在临潼会上保十七国诸侯回还。今日将我三百口家属杀坏。这等冤雠。教我怎生忘得。后面喊声渐近。想有追兵来了。我去便去。只要老丈残浆勿漏。闾丘亮云：盟府。我教你去得放心。我有一子却是个村厮儿。你久后得志。休忘了此子。盟府。你借剑来与老夫一看。诗云：临行不索更徘徊。残浆勿漏我先知。向风刎颈谢公子。满船空载月明归。下：正末云：嗨。好忠臣烈士也。芊胜公子。你牢记者。唱：则怕我片时间多忘。你心中记取。,4
Ming,王鸣雷,东湖秋夜舟泛,归棹湖中月，湖波静不流。鸡声霜白浦，渔岸火红楼。语默空遵水，星辰欲上舟。乳鸦深卧稳，知惯大夫游。,5
Yuan,周密,暑夕放舟有怀茂悦史君,溪凉供野放，机尽狎鸥群。风月怀元度，山川忆少文。远峰明过雨，疏树泊归云。幽玩情何限，回桡夜已分。,4
Yuan,于仲元,度车庸关思亲,车庸之关高嵯峨，霜乾水浅寒无波。大风捲沙聚作岭，火车碾断深成河。商女蹋歌吃马乳，胡儿行鼓搥骆驼。斜阳驻马一回首，故乡万里秋云多。,4
Ming,丘吉,其二,香尽铜炉火不增，一床寒被卧春冰。不知明月将人梦，去落红楼第几层。,5
Yuan,王士熙,其三,留客青春过，题诗碧雾寒。乱莺穿舞幛，轻蝶立回阑。白日閒斟酒，清时早挂冠。主人多雅兴，不觉玉卮乾。,4
Ming,王明汲,游南明山,地僻红尘远，山明霁色开。翠微连野岸，苍水映城隈。曲径缘莎入，轻舆绕涧来。同寅齐眺望，停午共趋陪。古刹馀丹井，残碑半绿苔。临流频听瀑，爱石更登台。鸟语和歌吹，藤花落酒杯。亭依新竹垒，僧住乱云堆。坐久薰风拂，归迟夕照回。石梁回首处，疑是小天台。,5
Yuan,李隼,同王元徵宴陆仲开宅,吴中花月为谁浓，醉杀松江陆士龙。䌽槛春风围芍药，画帘秋水对芙蓉。归时粉黛佳人拥，行处轩车上客从。不惜千金将宴乐，华堂日暮起歌钟。,4
NanBei,江总,三日侍宴宣猷堂曲水诗,上巳娱春禊，芳辰喜月离。北宫命箫鼓，南馆列旌麾。绣柱擎飞阁，雕轩傍曲池。醉鱼沈远岫，浮枣漾清漪。落花悬度影，飞丝不碍枝。树动丹楼出，山斜翠磴危。礼周羽爵遍，乐阕光阴移。,1
Tang,敦煌曲子,洞仙歌 今宵恩义,华烛光辉。深下屏帏。恨征人久镇边夷。酒醒后多风醋。少年夫婿。向绿窗下左偎右倚。拟铺鸳被。把人尤泥。须索琵琶重理。曲中弹到。想夫怜处。转相爱几多恩义。却再絮衷鸳衾枕。愿长与今宵相似。,2
Qing,王又旦,广陵使还得吴野人郝山渔汪长玉书,江广思扬子，年荒惜故人。艰危谁计日，丧乱各经春。杜曲看花眼，浔阳乞食身。十年中夜月，两地照清贫。,6
Yuan,李源道,其三,皇华驿使气凌秋，风槩沉雄隘九州。金节暂辞金殿去，锦衣还作锦城游。文高方朔三千牍，刀善庖丁十二牛。好向名山瞻胜境，瓣香遥捧祝宸旒。,4
Qing,王昶,青县道中即事,不见翻风麦浪齐，但看烟柳接长堤。牛眠野岸初肥草，燕掠寒潮乍退泥。单棹卖浆依戍堠，连筒汲井灌蔬畦。悬知节气将芒种，再望甘霖助一犁。,6
Tang,吴圆,答李曜,曳履优容日日欢，须言达德倍汍澜。韶光今已输先手，领得蠙珠掌上看。,2
Qing,王大枢,咏天山,天山深处雪模糊，拾起姜碑剥蚀馀。未见高昌功足纪，多君留得数行书。,6
Yuan,孟栻,题周南斋书卷,南市城边一草堂，图书左右百忧忘。屋偏宜夏风生画，花易逢春地向阳。不愿笙歌闻北里，为怜松竹锁西庄。自家意思何相似，庭草青青日渐长。,4
Tang,李沛,海水不扬波,明朝崇大道，寰海免波扬。既合千年圣，能安百谷王。天心随泽广，水德共灵长。不挠鱼弥乐，无澜苇可航。化流沾率土，恩浸及殊方。岂只朝宗国，惟闻有越裳。,2
Song,王诜,画堂春令/画堂春,画堂霜重晓寒消，南枝红雪妆成。卷帘疑是弄妆人。粉面带春醒。最爱北江临岸，含娇浅淡精神。微风不动水纹平。倒影斗轻盈。,3
Ming,方大任,咏怀三首 其一,束发慕奇癖，读书万卷馀。游思缅邈场，削迹棼华涂。举世争捷径，欣然笑其愚。禀气固已然，改辙将焉如。孔生耻沟壑，原子安桑枢。素志亮有托，斯人岂尽迂。掩耳谢时贤，一心抱区区。,5
NanBei,江总,摄山栖霞寺山房夜坐简徐祭酒周尚书并同①游群彦诗,澡身事珠戒，非是学金丹。月磴时横枕，云崖宿解鞍。梵宇调心易，禅庭数息难。石涧水流静，山窗叶去寒。君思北阙驾，我惜东都冠。翻愁夜钟尽，同志不盘桓。,1
Tang,于頔,和丘员外题湛长史旧居,萧条历山下，水木无氛滓。王门结长裾，岩扃怡暮齿。昔贤枕高躅，今彦仰知止。依依瞩烟霞，眷眷返墟里。湛生久已没，丘也亦同耻。立言咸不朽，何必在青史。,2
Yuan,李序,敬次叔父适庵先生六观图韵六首 其一,晓起初褰薜荔裳，隔帘皓影杂红光。雪花映日孤峰起，玉柱浮空千尺长。风急露华都是霰，石寒芝草不生芳。朝皦正似丹砂色，照耀云间白玉床。,4
Tang,何频瑜,洞庭献新橘赋（以湖海清和远人修贡为韵）,洞庭之远兮。亘全楚而连巨吴。路悠悠以穷塞。波淼淼而平湖。远国之奥壤。中华之外区。风土所宜兮四方各异。珍果斯出兮诸夏或无。至于白商谢。元律改。风落瑶林。寒生穷海。枇杷落而将尽。荔枝摘而不待。然后浮香外散。美味中成。照斜晖而金色。带晚润而霜清。圆甚垂珠。琪树方而孰可。味能适口。玉果比而全轻。在禹贡非他。于周制则𨙻。充厥包于林下。发使者于江沱。襄橙不得而杂。楚柚不得而和。所献者皆叹其美。所贵者不以其多。岁峥嵘而已晚。路崎岖而自远。齐万物以坌入。离本枝而不返。其价可重。其味可珍。固绿蒂而未变。施素锦而犹新。若夕发于南国。已朝奉于北辰。匪雕饰以自媚。实羽翼以因人。献芹者既非其匹敌。献桃者何足以等伦。岂比夫江北则枳。江陵则洲。随楂梨而莫遂。备职贡而无由。同硕果而已矣。望君门兮阻修。美哉。植物斯多。结实者众。斯橘也。栽则隔乎淮浦。生则主乎云梦。独专美于当今。及岁时而入贡。,2
Qing,毛国翰,其二,慈山习先隐，游钓安可忘。门前采樵路，今昔同雪霜。腰斧想所历，苍苔仍石床。西风吹蟠木，恻怛中情伤。孤生易为感，此心焉得将。仰视日月驰，天高恨茫茫。闾门久寂寞，墓地空荒凉。骨肉况多乖，生死各一方。徘徊念故土，涕湿尘沙黄。平生峥嵘志，垂老对家乡。,6
Yuan,范玉壶,上都,上都五月雪飞花，顷刻银妆十万家。说与江南人不信，只穿皮袄不穿纱。,4
NanBei,萧子云,春思诗,春风荡罗帐，馀花落镜奁。池荷正卷叶，庭柳复垂檐。竹柏君自改，团扇妾方嫌。谁能怜故素，终为泣新缣。,1
WeiJin,薛莹,安帝赞,安帝之初，委政太后。十有馀年，及亲万几。佞邪始进，阉宦用事。宠加私爱，阿母王圣。势倾朝廷，遂树奸党，摇动储副。山陵未乾，萧墙作难。兵交禁省，社稷殆危。,0
Qing,王荪,长相思,见时羞。别时愁。两次三番不自由。教侬怎罢休。倦梳头。怕凝眸。明月光中上小楼。摄山红叶秋。,6
Tang,王仁裕,题孤云绝顶淮阴祠①,一握寒天古木深，路人犹说汉淮阴。孤云不掩兴亡策，两角曾悬去住心。不是冕旒轻布素，岂劳丞相远追寻。当时若放还西楚，尺寸中华未可侵。,2
Tang,史凤,神鸡枕,枕绘鸳鸯久与栖，新裁雾縠斗神鸡。与郎酣梦浑忘晓，鸡亦留连不肯啼。,2
Tang,白敏中,如石投水赋,石明臣节。水喻圣聪。顺投既因于纳谏。虚受必俟乎输忠。从以谠言。出清规而有中。类夫贞节。入碧浪以无穷。爰自人谋。式彰天奖。言必在乎能发。道奚疑于虚往。自怀从善。闻蹇蹇于股肱。何异临川。运磷磷于指掌。理既符于水石。事且契于云龙。伫启心而是赞。在虚已而能容。石投水而诚资手敏。臣佐君而讵得面从。当手敏则水不伤清。匪面从则君能立政。嘉献替而无爽。幸遭逢而有庆。致至坚于元奥。象以得贤。受可转于清流。因之启圣。所以垂衣广纳。侧席深居。言之者何常率尔。闻之者足以启予。攻玉之形。随帝心之沃若。补天之质。应王泽之濡如。既而流谤靡行。沈几自得。当持重而无挠。冀临深而不惑。逆于耳而顺于心。黜其邪而褒其直。用砺金于睿鉴。涣汗潜通。举韫玉于恩波。津涯莫测。于是宣教化。罢畋游。开直道。务旁求。发挥谔谔之明节。会合洋洋之圣谋。石以贞坚。本无疑于虚掷。水惟柔顺。安有阻于暗投。夫然。则臣心磊落而上达。君德汪洋而下流。况乎舟楫之道大行。不侮不慢。药石之言尽入。何忧何患。当道泰而人悦。固河清而海晏。彼汉高之用留侯。未若吾皇之纳谏。,2
Song,鉴堂,菩萨蛮 其二 夏,竹枝高映荷池绿。绿池荷映高枝竹。流水碧浮鸥。鸥浮碧水流。酒樽陪旧友。友旧陪樽酒。吟客坐时斟。斟时坐客吟。,3
Tang,王谟,奉和元孚大德（亦依本韵）,华顶高峰接太虚，承攀琪树赋垂珠。当时惟有建公在，老宿如今一半无。,2
Yuan,王子一,那吒令,朝廷内怨煞。荐贤的叔牙。林泉下傲煞。操琴的伯牙。磻溪上老煞。钓鱼的子牙。人情似啖马肝。世味如嚼蜂蜡。叹纷纷尘事抟沙。,4
Qing,王文诰,登上界三峰从神湖望夜乐池还憩青羊石,罡风吹衣裂，补缀来片云。禹步登上界，下视云中君。神湖遥接夜乐水，傍守青羊作长跪。白环之树丹刚林，空青万条玉间金。风泉纷起响琴筑，琅琅九奏八会调仙音。东极天，浮黎国，老聃一开紫字帙，举授青真东海童，尹喜玄观求不得。求不得，将何之，先吾闻道吾之师。跽请丫角青童儿，童儿为言子可教。可教隔一尘，不见琼花玉蕊更翻新。朝跨青鸾暮赤凤，白波浩淼连天津。红颜春树一挥手，日魂月魄自转河车轮。河车轮，驻景方，他时东海波不扬。我骑东海青石羊，太清上界封云篆，缥缈三峰环绕神湖光。子盍求我乐池上，神虎销魔一轴开琳琅。尹喜授记别，童儿狡狯掉此舌。东华玉女击西盈，神真自向华存说。上元降敕扶广山，六甲灵飞授刘彻。蟠桃岁熟阅三千，尹喜头颅卉回雪，知否曾来学宝诀。我今唤起石羊群，太霞一曲排空闻。袖得三峰归下界，绘图一炷妙香薰。,6
Ming,包至,次十五至茂屿庄作,剩有怜春兴，寻芳到碧山。岩花沾雨润，野鹿卧云閒。绝壁溪为带，虚台斗可攀。十年劳梦想，容与不知还。,5
Yuan,方回,其三,纵不烧丹汞，村人总是仙。今朝才酒债，明日有柴钱。指草能医病，争棋每让先。活龙肯相赠，竹杖掘深鞭。,4
NanBei,刘孝绰,班婕妤怨,应门寂已闭，非复后庭时。况在青春日，萋萋绿草滋。妾身似秋扇，君恩绝履綦。讵忆游轻辇，从今贱妾辞。,1
Song,包恢,再和二首 其一,洞要穷源入莫閒，初头底事做成山。开先水独为乾始，判后山方立地间。气浊下流泥作土，滓坚中结石成关。奇哉故迹皆堪验，何日重来更共攀。,3
Ming,元天锡,游圆通寺 其一,所见非尘世，游人眼更劳。入云双涧静，撑汉四山高。冷淡随僧格，奔忙愧我曹。忘机倚禅榻，觅句一挥毫。,5
Song,王周,其二 碧鲜亭,飋飋笼清籁，萧萧锁翠阴。向高思尽节，从直美虚心。迥砌滋苍藓，幽窗伴素琴。公馀时引步，一径静中深。,3
Yuan,王都中,依紫崖韵和彬卿,捐躯难报圣明君，补拙惟将一寸勤。为政但当求实效，劝农何敢具虚文。夜来江上一犁雨，晓起山前万锸云。愿得岁丰民物阜，素餐犹可度朝曛。,4
Yuan,汪德钧,走笔次星崖先生访道不遇韵,金篆淡寒日，石状卧荒烟。丝鞋踏露冷，竹户扄垂枅。匏瓢悬空室，土硎络馀砖。革履君勿说，木叶零阶前。,4
Song,王存,其二,珠鞯锡御恩犹在，玉辇亲扶事已空。,3
WeiJin,刘臻妻陈氏,五时画扇颂,炎后飞轨，引曜丹逵。蕤宾应律，融精协曦。五象列位，品物以垂。兑降素兽，震升青螭。日月澄晖，仙章来仪。仰憩翠岩，俯映兰池。灵柯幽蔼，神卉参差。如山之寿，如松之猗。永锡难老，与时推移。,0
NanBei,沈炯,和蔡黄门口字咏绝句诗,嚣嚣宫阁路，灵灵谷口闾。谁知名器品，语哩各崎岖。,1
Ming,毛莹,转应曲 过沈若一斋中,来此。来此。投刺醉乡可矣。床头扑鼻香浮。纵使无肴也留。留也。留也。且举大瓢饮者。,5
Tang,王镕,哭赵州和尚二首 其一,师离㴲水动王侯，心印光潜麈尾收。碧落雾霾松岭月，沧溟浪覆济人舟。一灯乍灭波旬喜，双眼重昏道侣愁。纵是了然云外客，每瞻瓶几泪还流。,2
Ming,王廷翰,海珠,天水浮金印，云山作画图。禅钟惊鹤梦，云影落昙芜。,5
Yuan,僧元旭,其二,白发苍颜谷口樵，美人不见谁能招。独客春深但惆怅，双峰日落空岧峣。贝章早起焚香读，金粟秋蒸埽叶烧。文采风流有如此，云霄何必羡杭标。,4
Ming,丁恒,送人归钱塘,折尽长亭柳，条寒已不禁。凉风生海色，微雨淡秋阴。歧路空南北，浮生自古今。相逢即相别，何处写遐心。,5
Qing,王站柱,无盐城,浪传东郭聘盈盈，好色君王亦矫情。宫女如花春殿杳，至今犹说宿瘤城。,6
Song,方惟深,程公辟留客开元饮 其一,昼锦新坊路稍西，兴来携客就僧扉。樽前倒玉清无比，笔下铿金妙欲飞。篮舆直须乘月去，榜歌时听采菱归。流传白雪吴城满，顿觉炎歊一夕微。,3
Ming,叶太叔,其三,豺狼惊忽到，云雾苦难披。裋褐飞尘满，沧浪入钓迟。青蝇无旧恨，白鸟有新知。从此谢拘束，非徒为守雌。,5
Song,方回,赠地理齐君龙吉,积善出公侯，今于葬地求。樊崇如叵测，郭璞殆徒谋。折臂终难验，控颐自可忧。未抛金锁甲，焉问土馒头。,3
Yuan,何大虚,元真寺桥小憩,古刹传清梵，横桥雨歇时。年华流水去，春事落花知。宇宙遗陈迹，江山本后期。向来多薄命，今日信枯藜。,4
Qing,方孝标,白头吟,爱妾非徒貌，怜郎不在琴。如何才子意，亦若世人心。犊鼻忘当日，凰音悔至今。始知秦氏女，真识使君深。,6
Tang,王无竞,驾幸长安奉使先往检察,奉使至京邑，戒涂历险夷。首旬发定鼎，再信过灞池。河山壮关辅，金火递雄雌。文物沦霸运，灵符启圣青。宸扆阔临御，巡幸顺讴思。城阙生光彩，草树含荣滋。缇骑纷沓袭，翠旗曳葳蕤。童幼闻明主，耆老感盛仪。轮袂交隐隐，廛陌满熙熙。微臣昧所识，观俗书此词。,2
Song,王子韶,句,孤云两角，去天一握。,3
Qing,王兰汀,集句联,俭可救贫新得策；药能除癖古无方。,6
Ming,丘遂,江上怀沈明德,风雪联床夜，云山忆别时。客情新柳解，乡梦落梅知。天阔雁声远，江寒草色迟。一言我不忘，曾有更来期。,5
Song,王致,题袁学士像（学士名鉴）,平生有志惜分阴，经济功夫着力深。一日高飞成远举，几回怀古作豪吟。春风频梦丹墀月，夏日长思玉馆琴。天下弦歌声已旧，化成都只在公心。,3
Qing,于右任,庙儿沟①出游,游牧天山上，天山是我家。东西数千里，采遍雪莲花。,6
Tang,戎昱,岁暮客怀,异乡三十口，亲老复家贫。无事乾坤内，虚为翰墨人。岁华南去后，愁梦北来频。惆怅江边柳，依依又欲春。,2
Ming,王夫之,再哭季林兼追悼小勇匡社旧游,古寺青溪路，东窗隔一峰。缘花忘柳径，驱酒试蘋风。墨冷袜材客，巾残垫角雄。馀生悲梦赋，不与勒新宫。,5
Qing,王孙蔚,其二,万里晴江落照迟，琵琶峰下小舟移。枫林日暮寒鸦影，飞入长沙贾傅祠。,6
Ming,牛谅,题惠麓秋社图,泽国霜晴过雁天，翠微秋色净无烟。归来好记登临处，苜蓿盘香第二泉。,5
Qing,王士禛,雨止,碧汉歇微雨，美人横素琴。窗前明月影，洞口绿萝阴。丘壑结遥想，茅茨清道心。稍闻西涧水，寂历响空林。,6
Ming,王元俸,其十三,山城静土隔尘寰，高敝吟轩近钓湾。水露沙头无客泛，春来江上几人还。烟波惨淡戎衣满，花鸟微沾岁月閒。衰飒不堪频对镜，鬓毛殊改旧时斑。,5
Song,王铚,徐师川典祀庐山延真观用送驹父韵饯别四首 其一,徐稚前风在，何劳白首归。书来寄文锦，诗报守寒机。驽骥难同力，鸾凰任自飞。前村幽独意，且放酒淋衣。,3
Ming,王钝,神光寺,山上祗园小市廛，最奇城郭绕林泉。天开图画三千界，海劫桑田几万年。老观云嵓留虎卧，定光雷石起龙眠。独怜有发僧何异，无计来参面壁禅。,5
Tang,僧神秀,偈,身是菩提树，心如明镜台。时时勤拂拭，勿使惹尘埃。,2
Song,孔武仲,梅径,一径皎无尘，浓酥点烂银。园池晴后雪，风景腊中春。采蜜蜂时背，偷香蝶命屯。都将潇洒格，分付与诗人。,3
Tang,孔德绍,句,谁分菱花影，还看蓬鬓秋。,2
Yuan,玉伦徒,题叶氏四爱堂,原有梅兮隰有兰，君子之爱何幽闲。陟崔嵬兮履潺湲，胡不归乐山之间。岸有菊兮渚有莲，君子之爱何清妍。杂佩有赠勿弃捐，胡不归兮乐岁年。琼台石室何威夷，亲之所爱子所思。托根后土深且滋，春雨秋露无巳时。,4
Ming,方逢年,乳洞口水碓,陟阿采玉芝，浮涧拾瑶草。野碓竟日舂，谁识是龙脑。,5
Ming,王毓德,兰溪夜泊,暮雨孤村系客船，渔灯相对未成眠。思家泪共兰溪水，一样潺湲过枕边。,5
Song,王涤,怀潮士吴子野,旅悰牢落怆离群，叠翠楼前日渐曛。金饼光茫升海月，玉龙鳞甲护霜云。星星淡火随堤见，历历樵歌隔水闻。马足车音在何处，嶂南歧路锁烟氛。,3
Yuan,雅琥,送蒙古学教授之邛州,玉贯珠联我国音，乱山深处变巴吟。苍虬挂屋寒筇瘦，白鹤悬巢古栈深。座冷一毡知宦况，书来万里见乡心。文翁课最同文盛，应译嘉谟寄上林。,4
WeiJin,韦诞,其二,昭刚义于金光，崇柔惠于建阳。,0
Qing,方观承,其二,征车促行色，出门重回头。历历家人面，后会宁豫谋。幼弟牵我衣，涕泪不可收。抚摩为拭泪，绐以非远游。弟兄各飘泊，独汝膝下留。去去摧肝肠，何以慰边陬。,6
Yuan,吴敬庭,古意,阴阳有代谢，寒暑相推移。人生百年内，行乐当及时。昨日犹朱颜，今日生素髭。所以遗世士，饮酒不复辞。寄傲南窗下，千载真吾师。,4
WeiJin,曹睿,燕歌行,白日晼晼忽西倾。霜露惨凄涂阶庭。秋草卷叶摧枝茎。翩翩飞蓬常独征。有似游子不安宁。,0
NanBei,邢邵,新宫赋,拟二仪而构路寝，法三山而起翼室。何大厦之耽耽，而斯干之秩秩，岂西京之足伟，故东都之所匹。尔其状也，则环谲屈奇，澜漫陆离，嵯峨崔嵬，巉岩参差，若密云之乍举，似鹏翼之中垂。布菱华之与莲蒂，咸反植而倒施，若承露而将转，似含风而欲披。土成黼黻，木化蛟螭，布红紫之融泄，间朱黄之赫曦。兽狂顾而犹动，鸟将骞而以疲。木神水怪，海若山祇，千变万化，殊形异宜。阴梁北注，阳鸟南施，百楹列倚，千栌代支。或据险而形固，或居安而势危。,1
Yuan,汪炎昶,初夏,小雨清初夏，榴花著意红。短篁齐远树，轻燕接飞虫。睡眼云招去，馀寒酒扫空。苦无羁思迫，端与故园同。,4
Yuan,周伯琦,其三,行宫临白海，金碧出微茫。铜豹仍分署，鞲鹰亦有房。射熊名鄙汉，祝网德怀汤。乾豆遵彝典，人瞻日月光。,4
Yuan,仇远,廉公子家藏元石名武夷春雨,至宝忽横道，峰峦高复低。数尖灵壁石，一曲武夷溪。黛色春浮玉，黄流雨曳泥。遥知千载下，名与岘山齐。,4
Song,王溥,其二,又向灵台饮福杯。,3
Yuan,叶岘,罢壳税诗三首 其一,我田之臧兮，我稼之昌。孰冀兹土兮，蜃灰孔良。东作既殷兮，千艘万樯。稂莠不作兮，螟𧈱不戕。是为土作兮，稼政之常。,4
Yuan,汪鑫,多景楼,千里江山一览收，虚怜多景只空楼。金焦对峙曹刘垒，淮陜平分楚汉沟。雁挟边声来北固，树连云影识中州。向来铁瓮今何在，地下孙郎亦自愁。,4
Song,王昌符,题应天寺,何事诗家称剪裁，跨虚相继有楼台。水涵春碧雨初霁，山露晓青云半开。宝塔礼终僧室静，粉墙题罢使车回。此时欲结香莲社，祇为陶潜醉不来。,3
Tang,李百药,雨后,晚来风景丽，晴初物色华。薄云向空尽，轻虹逐望斜。后窗临岸竹，前阶枕浦沙。寂寥无与晤，尊酒论风花。,2
Tang,李峤,送沙门弘景道俊玄奘还荆州应制（一作宋之问诗）,三乘归净域，万骑饯通庄。就日离亭近，弥天别路长。荆南旋杖钵，渭北限津梁。何日纡真果，还来入帝乡。,2
Ming,丘吉,秋日偶成,江城开近白鸥沙，帘幕风凉秋满家。昨日邻姬新压酒，小槽一夜落莲花。,5
Ming,丁钺,迎恩报鼓,画鼓遥传雨露盈，天开喜气瑞华生。君恩只在青霄上，双凤飞来到楚城。,5
Yuan,汪士深,句,雨香林下屐，花影席间尊。白发已从公道得，青山长似故人看。,4
NanBei,刘缓,和晚日登楼诗,所以登台榭，正重接烟霞。长丝触栏断，归鸟避窗斜。俯巢窥暝宿，临树摘高花。百雉时方晚，九层光尚赊。,1
Yuan,汪梦斗,奥屯周卿提刑去年巡历绩溪回日有诗留别今依韵和呈,皇华曾为歙山留，笑杀扬人汎汎舟。偶话后天非定位，悬知此辈固清流。一灯雪屋虫声细，疋马晴川草色秋。倚杖儒宫桥下水，梦魂须忆旧来游。,4
Qing,王廷诰,挽郭嵩焘联,扬仁讫海外君臣，使畏易、使敬难，看图像遐邦，方知上国名臣，不负九重简畀；过化谢汾阳世业，立学先、立功后，抚等身浩卷，始识中朝元老，更留千古文章。,6
Qing,尤怡,其二,明月流素影，照我室中帷。清光缺夏满，佳人难再期。宝镜不复开，玉琴生网丝。翩翩双黄鸟，巢我庭树枝。雄衔原上草，雌啄泽间泥。辛苦被流沴，一旦伤其雌。身死亦何言，悲此巢中儿。,6
Song,王益柔,奉答尧夫先生金雀石砚诗,般阳有山名金雀，山发清辉产奇璞。望气尝言玉宝藏，贾胡几遣良工度。金刚宝钻竞穷搜，百里青苍困镵凿。琼瑰未获得研材，温润还将六美学。有若玉徽琴面莹，有如金弹陶轮著。规天矩地形制毓，中或辟流外圭角。晴窗气暖墨花春，笺襞毫奔光照灼。吾生特好惟四物，累载裒鸠盈几格。先生闭户日著书，朝餐每不餍藜藿。高闳粱肉虽有馀，孰敢就门赒隐约。先生固自尝有言，不忍将身作沟壑。先生崖岸高莫攀，持此谓宜无见却。一留为惠固已多，敢冀新诗旋踵作。精深雅健迫风骚，使我忧荒忽惊矍。还如甘露醒心昏，更似神篦除眼膜。先生精义已入神，准易时容见涯略。,3
Yuan,王虎臣,题段德卿舟亭歌,君不见伏波功臣万里旋，归来薏苡遭谗言。壶头晚困始忆少游语，中流仰叹看飞鸢。又不见范蠡扁舟载西子，急流勇退如避死。当年怀宠不见机，讵忍将身尝乌喙。两翁功名尚如此，馀子纷纷何足据。段生乐道心自閒，有眼不识行路难。舟亭无帆亦无楫，风雨不动安如山。知君市隐心似铁，含哺熙熙足怡悦。任渠风浪欲掀天，我独推篷看明月。,4
Ming,王伯稠,子夜四时歌 其二,北风昨夜来，大雪忽三尺。不愁送侬寒，但愁断炊迹。,5
Qing,王赐书,挽张百熙联,士林哭读治安策；天下同钦居正才。,6
Yuan,王志谨,金人捧露盘,喜乐山村，风月知音，信任岁华交换。终日掩柴门，处幽轩，闲看古书慵倦。住坐从容，独行独步，都把声名断。抱守元阳，情忘境灭，气神和冲，升沉无碍，玉炉炼至宝，欲结清凉，重生温暖。寂寂空空，没空色养，真源返扑，默默熟惯。静静与清清，觉心猿意马，没丝毫乱。放旷无拘，恣情散诞。自在逍遥，行满与功成，得无生，尽他乌兔走，飞腾休管。世情远。修真之士休宜晚。,4
Ming,王绂,夜宿黄牛峡,烟景暮萧森，黄牛峡转深。滩声孤棹月，山影半江阴。感慨追陈迹，登临惬壮心。倚篷眠未得，何处又猿吟。,5
Ming,史颐,雨中感怀,白日西飞水自东，乾坤浩浩恨何穷。无梯可觅姮娥药，有术难乘御寇风。啼声春雨里，青山万点酒杯中。王孙去后多芳草，肠断江南鹤发翁。,5
NanBei,苏子卿,紫骝马,候骑指楼兰，长城迥路难。嘶从风处断，骨住水中寒。飞尘暗金勒，落泪洒银鞍。抽鞭上关路，谁念客衣单。,1
Yuan,王晔,油葫芦,你两个自小儿相随到白头。端的是老故友。但同行共坐笑无休。我则道别逢閒汉频摇手。你可也敢则是饱谙世事慵开口。俺则见这壁厢闷闷的迎。那壁厢郁郁的忧。带云：伯伯。唱：你为甚么这等悄无言则办的眉儿皱。泪簌簌不住点儿流。,4
Tang,于鹄,送韦判官归蓟门,桑乾归路远，闻说亦愁人。有雪常经夏，无花空到春。下营云外火，收马月中尘。白首从戎客，青衫未离身。,2
Tang,尹枢,华山仙掌赋（以化作有端遥存丽壮为韵）,览削成之峰。见灵掌之状。拓迹崇岫。据奇謺嶂。迢亭上竦。赫奕东向。高踪可觌。犹存二华之间。纤指遥临。远蹠重霄之上。尔其依峭壁。据崇峦。排物外。抚云端。羽客遐指。都人竦观。据开辟之殊致。若腾陵而上干。惟昔巨灵。启斯太华。拓崇崇而乔岳西靡。决浩浩而洪流东下。故能遵八川。安万化。干厚土。存中夏。姜嫄歆于帝武。迹可相伦。伯禹导于龙门。功亦齐霸。厥道可遵。厥状斯存。仰摧天汉。遥临国门。莲萼高生。如将搴撷。桂枝傍倚。状欲攀援。试冥搜于元造。谅遗迹于坤元。若乃傍攀冥蒙。上指寥落。右倚岑岭。左临绝壑。纷诡状之无眹。谅神功之有作。星坛未没。必俟于捧持。石鼓常鸣。庸非其拊搏。揖之永久。斯为不朽。嗟列岳之所无。小终南之何有。喻天地惟资于一物。拯沈溺岂藉于烦手。常抗迹于介石。乃遗芳于崇阜。依乎泬寥。揭彼嶕峣。耸昈昈于千仞。擢纤纤于九霄。折若华于暮景。捧丽日于晴朝。既瞻眺之无斁。望提携之匪遥。共仰瑰姿。徒怀壮丽。如排雾雰。似拂昏曀。遐窥巨迹。犹存体物之辞。回瞰崇朝。暂写凌云之势。,2
Song,上官良史,泊舟有怀,渺渺复迢迢，枫林带柞桥。沙寒初上月，浦暗已回潮。霜苇多先折，江花或后凋。今宵何处雁，相伴宿兰桡。,3
Qing,王又旦,寄张帝臣时帝臣携家住华山,他时货畚似春农，聊就青山策短筇。直豁云烟栖八口，平携鸡犬入三峰。炎天树尚留残雪，静夜人还伴怪松。我去关东空怅望，城头出没碧芙蓉。,6
Yuan,岳伯川,混江龙,想前日解来强盗。都只为昧心钱买转了这管紫霜毫。减一笔教当刑的责断。添一笔教为从的该敲。这一管扭曲作直取状笔。更狠似图财致命杀人刀。出来的都关来节去。私多公少。可曾有一件儿合天道。他每都指山卖磨。将百姓画地为牢。,4
Tang,王镣,感事,击石易得火，扣人难动心。今日朱门者，曾恨朱门深。,2
Qing,王邦畿,春郊,闭门日以久，出郭尚鸣莺。为爱清溪色，春风绿草生。云低沧海树，潮上夕阳城。何处山中叟，独闻伐木声。,6
Tang,包佶,同李吏部伏日口号呈元庶子路中丞,火炎逢六月，金伏过三庚。几度衣裳汗，谁家枕簟清。颁冰无下位，裁扇有高名。吏部还开瓮，殷勤二客情。,2
Qing,允礼,金山,雪浪东来万里流，孤悬金碧照沧洲。秋生极浦平分外，人语诸天最上头。京口帆樯残照远，海门烟树落潮浮。六朝遗迹知多少，付与诗人一倚楼。,6
Yuan,李士瞻,赠戴氏诗,永嘉名郡多名族，孝义忠贞戴氏家。曾向辕门干上将，甘从虎穴试磨牙。兰孙比玉香凝砌，棣萼联辉树有华。意气每逢天上使，年年来此憩星槎。,4
Ming,王朝卿,其二,黄鹤楼前霭翠霏⑦，水花含笑水云飞。声声羌管风前断⑧，点点轻帆天上归⑨。寒雁下时芳草暮⑩，鹧鸪啼处夕阳微⑾。楼中仙子今何在？铁笛江门事已非⑿。,5
Ming,王行,读书斋,闲斋寂无营，忘我外驰意。韦编在燕几，芳席蔼兰气。薿薿庭草深，沄沄涧水驶。永坐弦我诗，清风自南至。,5
Yuan,吴昌龄,醉中天,六印掌元戎。七纵显英雄。向八座𥚃气昂昂列上公。稳请受着九重天雨露恩和宠。也不枉了十年间苦功。到今朝享用。是必休忘了我这报前程仙女淳风。,4
NanBei,萧子良,登山望雷居士精舍同沈右卫过刘先生墓下作诗①,汉陵淹馆芜，晋殄洙风缺。五都声论空，三河文义绝。兴礼迈前英，谈玄逾往哲。明情日夜深，徽音岁时灭。垣井总已平，烟云从容裔。尔叹牛山悲，我悼惊川逝。,1
WeiJin,殷仲堪,将离赋,尔乃理辔杖策，或乘或步。行悲歌以谐欢，朗长啸以启路。,0
Yuan,雅琥,武夷山,笙鹤辽天杪，仙家宴幔亭。鲸波一浸碧，蚁垤九烟青。洞閟秦人蜕，坛留汉祀星。余方有公事，未得叩岩扃。,4
Qing,允礽,赐山阴耆民王锡元兄弟联,五枝锦树荣今代；百秩仙筹萃一门。,6
Qing,王翃,宿董氏山房,中夜虎渡水，溪树初风生。飒飒吹哀湍，众山皆有声。深庭久无月，黯然三四星。忧人独求醉，释此离居情。,6
Song,孔夷,梨花 其二,雨晴梨花春有光。,3
Qing,王贞仪,明月棹孤舟 悲秋,到得秋来愁便阔。悲风又剪桐枝落。天际哀鸿，林间病叶，断送秋光寂寞。剩对黄花怜瘦索。淡容冷艳枝枝弱。一盏香醪，半帘残月，强把诗情咀嚼。,6
Yuan,李齐贤,其二,旧游真一梦，浪迹又飘蓬。故国飞云下，征途畏景中。野平山隐地，村远树浮空。愧负平生志，非求汗马功。,4
Ming,于成龙,壬戌秋九金陵署梦中作,牢落风尘里，三千白发新。跨虹湖色变，啸月海岚亲。椒雨铁牛厂，菊霜金马邻。帝乡咫尺近，浩气达西秦。,5
Song,毛幵,泊钓台 其一,衮衣但决妖邪谶，茅土先封不义臣。须信俛随鸡鹜食，岂如湖海一闲身。,3
Yuan,白朴,天净沙 夏,云收雨过波添，楼高水冷瓜甜，绿树阴垂画檐。纱厨藤簟，玉人罗扇轻缣。,4
Qing,丁瀚,临江仙 州署东偏新辟小园成，春日偶题,丝雨愔愔飘未已，遥山半被云遮。小园堪拟庾公家。数竿君子竹，一径美人花。清昼垂帘无个事，茗炉闲试新茶。眼前生趣足相夸。燕儿营厦屋，蜂使放朝衙。,6
Tang,李益,立春日宁州行营因赋朔风吹飞雪,边声日夜合，朔风惊复来。龙山不可望，千里一裴回。捐扇破谁执，素纨轻欲裁。非时妒桃李，自是舞阳台。,2
Song,王观,醉眠亭①,松陵江畔客，筑室从何年。世俗徒纷纷，不知李子贤。在彼既不知，不如醉且眠。声名衮衮谁知命，醉非爱酒眠非病。长江浑浑无古今，群山回合来相映。呼奴沽酒不可迟，买鱼斫鲙烦老妻。何必纫绳系飞兔，百年长短空自知。直将裈虱视天地，冥冥支枕穷四时。九衢足尘土，朱门多是非。秋风老莼鲈，扁舟何日归。,3
Tang,王起,律吕相生赋（以予欲闻六律五声为韵）,律吕以迭而相成。阴阳以独而不生。总二气而取则。俾万物而立程。可以揣亭毒之理。可以顺天地之情。其系时也。必诚必信。其吹万也。无臭无声。原夫制自伶伦。迹于嶰谷。始叶音于灵凤。终制器于截竹。其名可纪。则一暑而一寒。其数可陈。则阴六而阳六。所以均我节物。而周乎倚伏。借如黄钟建子以为本。林钟建未以为君。动夷则而叶坠。应姑洗而草薰。霜雪因之以罔忒。禽兽候之而必闻。虽覆载之莫穷。而飞灰可揣。谓阴阳之不测。而寸管斯分。故王者历象为务。职司是勖。奉之以布令。法之以成俗。肃杀初佐于金风。絪缊竟调于玉烛。动植无扰。含灵斯足。莫不因律吕之相生。济仁寿之大欲。既而同其法度。节其疾徐。既环周之无极。亦鳞次而用诸。故能钦月令之不爽。布岁和之有馀。八风既从兮惠化爰被。十旬不散兮休徵可书。伊上瑞之临汝。实畴人之起予。则律不作无以叶五音之术。吕不助无以成万物之实。洞于精微。生于阴骘。在孕育以咸畅。处金石而无失。则吹于寒谷。不惟邹子之方。叶于乐府。奚独延年之律。我皇钦若时令。克谐宫羽。来远人而风云表祥。张大乐而鸟兽率舞。是知顺相生之义。而德冠乎三五。,2
Yuan,牧常晁,梧桐树,这金丹，无二道。方寸不离真水火，既未相颠倒。个中运用不辞劳。海底天心呼吸到。现出长生宝。,4
Tang,水神,其八,凤鶱鶱以降瑞兮，患山鸡之杂飞。玉温温以呈器兮，因珷玞之争辉。当侯门之四辟兮，墐嘉谟之重扉。既瑞器而无庸兮，宜昏暗之相微。徒刳石以为舟兮，顾沿流而志违。将刻木而作羽兮，与超腾之理非。矜孑孑于空江兮，靡群援之可依。血淋淋而滂流兮，顾江鱼之腹而将归。西风萧萧兮湘水悠悠，白芷芳歇兮江蓠秋。日晼晼兮川云收，棹四起兮悲风幽。羁魂汨没兮我名永浮，碧波虽涸兮厥誉长流。向使甘言盛行于曩昔，岂今日居君王之座头。是知贪名徇禄而随世磨灭者，虽正寝之死乎无得与吾俦。当鼎足之嘉会兮，获周旋于君侯。雕盘玉豆兮罗珍羞，金卮琼斝兮方献酬。敢写心兮歌一曲，无诮余持杯以淹留。,2
Yuan,吴温,墨菜,鱼有腥多肉有膻，庾郎滋味正相便。山中雨后春云暖，饱向松窗榻上眠。,4
WeiJin,羊孚,雪赞,资清以化，乘气以霏，遇象能鲜，即洁成晖。,0
Qing,方彦珍,新雁过妆楼 秋闺即事,剪烛楼东。秋宵爽、拈针刺绣芙蓉。彩绒轻理，配合澹绿深红。病质虽如篱菊瘦，缍怀恰比露华浓。听凄清、征鸿嘹唳，目送长空。人在纱窗小坐，拟赋诗遣兴，树杪摇风。飒飒萧萧，频搅井上疏桐。尤惊梵音聒耳，是何处阇黎鸣夜钟。回眸处，见一弯残月，斜挂高松。,6
Song,王挺之,题黄山二首 其一,叠巘障南国，攒峰顶半空。朝昏长见日，晴晦预知风。树蘖千年在，岚光四面通。名山今日睹，奇秀两无穷。,3
Tang,江采蘋,谢赐珍珠①,桂叶双眉久不描，残妆和泪污红绡。长门尽日无梳洗，何必珍珠慰寂寥。,2
Song,上官良史,其二,山斋棂牖疏，水月连春雾。今夕定何夕，清心欣所遇。如从天姥游，似得招提趣。幽梦出云时，匆匆山鸟曙。,3
Song,上官涣酉,小殊山,双岫西南耸，东山小更殊。形分闽岭秀，名自隐翁呼。日映光浓淡，云深色有无。须凭恕先手，画作远山图。,3
Qing,王秉恩,其二,评泊商量千轴画，缠绵悱恻百篇诗。清才自是寰中少，绝品何妨域外驰。感旧怀人追往迹，荣枯显晦各殊时。荷花万柄西涯路，报国惭无慰我师。,6
WeiJin,曹睿,短歌行,翩翩春燕，端集余堂。阴匿阳显，节运自常。厥貌淑美，玄衣素裳。归仁服德，雌雄颉颃。执志精专，絜行驯良。衔土缮巢，有式宫房。不规自圆，无矩而方。,0
Tang,上官仪,奉和过旧宅应制,石关清晚夏，璇舆御早秋。神麾飏珠雨，仙吹响飞流。沛水祥云泛，宛郊瑞气浮。大风迎汉筑，丛烟入舜球。翠梧临凤邸，滋兰带鹤舟。偃伯歌玄化，扈跸颂王游。遗簪谬昭奖，珥笔荷恩休。,2
Qing,王戬,寄云田先生,菜根堂外竹松曛，霜压平空木叶闻。应有一寒怜范叔，尚能多病爱文君。江边风雨晴川合，树杪人家鄂渚分。欲伴谪仙黄鹤饮，湘波天限白鸥群。,6
WeiJin,王赞,三月三日诗,招摇启运，寒暑代新。亹亹不舍，如彼行云。猗猗季月，穆穆和春。皇储降止，宴及嘉宾。嘉宾伊何，具惟姻族。如彼葛藟，衍于樛木。郁郁近侍，岩岩台岳。庶寮鳞次，以崇天禄。如彼昆山，列此琚玉。巍巍天阶，亦降列宿。右载元首，左光储副。大祚无穷，天地为寿。,0
Song,淳祐民谣,二吴谣,大蜈蚣，小蜈蚣，尽是人间业毒虫。夤缘扳附有百足，若使飞天能食龙。,3
Song,方蒙仲,兼山会食,惯从客里换春秋，愧见平生马少游。怀去仅赢一黄敕，传呼能得几苍头。浮沉冷宦存吾拙，梦寐清言写我忧。屡欲相从奏咸夏，怕惊俚耳又休休。,3
Qing,文良策,钱春,为问东风安所之，今宵留住绿杨枝。从来对酒易惆怅，况复送春伤别离。万事惊心多故物，百年分手几前期。子规与汝干何事，啼向人前十二时。,6
Song,王洙,赠狄国寅,每读梁公传，青编日屡开。神交慕英烈，自喜见云来。一命须朝禄，连章荐楚材。凡升黄绶秩，世代乃身媒。,3
Yuan,吴昌龄,天下乐,却不道流出桃花片片红。桃花仙云：这桃花是我家的故事。你此去敢被那生折下桂花来也。正旦唱：则你个娇也波容。可便将人厮调哄。我则为报德酬恩要始终。不索你不索你这个咕。那个哝。封姨云：仙子。我曾敢说甚么。正旦唱：哎。只你个十八姨口是风。,4
Tang,朱泽,嘲郭凝素①,三春桃李本无言，苦被残阳鸟雀喧。借问东邻效西子，何如郭素拟王轩。,2
Yuan,耶律铸,送完颜奏差行,君侯诣关日，款曲为慈亲。故国少知己，旧山多逸民。林园随分雨，天地自然春。四海满桃李，惜花无一人。,4
Song,方岳,其三,我爱山居好，閒吟树倚身。田园无事日，天地自由人。野竹穷三径，山苗草八珍。醉归浑不记，黄犊自知津。,3
Tang,元阳子,其十四,婴儿漠漠不可悟，徒以劳神虚见苦。但知会得圣人言，即是分明上天路。,2
Tang,敦煌作品,十二时,人定亥。项伯投门都敬爱。项庄舞剑杀汉王，乃得张良救樊哙。,2
Song,王奕,九月申屠伯骥（字子逵）同饮寿张蚩尤冢上,蚩尤一梦四千年，涿鹿如今又不然。栅上悬丝重放下，草门朽骨尚高眠。升乌沉兔人今古，点鹊痴蝉事后先。醉插黄花供一笑，谁知吟客是乔仙。,3
Qing,于齐庆,闻警次石逸韵 其一,薄宦身如寄，忧时泪欲倾。韬钤徒话柄，草木亦军声。糜费金无算，仓皇卒践更。诸君皆柱石，何以慰宸情。,6
Tang,王舆,句,天汉尚不正，河源争得清。,2
NanBei,宗夬,其三,朝发江津路，暮宿灵溪道。平衢广且直，长杨郁袅袅。,1
NanBei,阮彦,皇太子释奠会诗,惟帝御宇，惟圣裁荃。云官眇载，凤纪遐传。于皇作后，缵武乘天。地契斯彰，震符乃宣。（一章）五帝继作，三王代新。教蔼隆周，轨灭荒秦。兴之用博，替之斯堙。敬业贻训，务于成均。（二章）蕴宝聿摅，藏信咸澈。璧日文曜，珠星泻晰。大开泮渚，爰构庠艺。越岫重梯，凭波累枻。（三章）兼明翌政，丽景承霄。玉振方辰，金声夙标。德映姬储，芳腾夏朝。四辅陶辉，三善伊昭。（四章）睿机钦典，式夤昧旦。永言念兹，旧章载焕。习习胥敩，济济师赞。告衅舍弊，肃奠循裸。（五章）玉动璇轩，銮回璧戺。适序亲荐，登堂降齿。槐保锵仪，揆傅观止。物悟大哉，神称至矣。（六章）献礼卒虔，分除起宴。庭旅宾筵，阶陈肆县。笙镛登越，干戚浮绚。明耸八音，幽驰九变。（七章）庆逾居雒，骧疑在镐。百灵具祗，万纮同造。粤以空微，预均风草。取滥槐缨，无闻舆阜。（八章）,1
Yuan,甘泳,归舟二首 其一,片帆悬空秋满腹，凉月淡淡天无波。平生湖海元龙意，早入西风渔棹歌。,4
Song,万俟咏,木兰花慢,恨莺花渐老，但芳草、绿汀洲。纵岫壁千寻，榆钱万叠，难买春留。梅花向来始别，又匆匆，结子满枝头。门外垂杨岸侧，画桥谁系兰舟。悠悠。岁月如流。叹水覆、杳难收。凭画阑，往往抬头举眼，都是春愁。东风晚来更恶，怕飞红、拍絮入书楼。双燕归来问我，怎生不上帘钩。,3
Yuan,余阙,送李伯寔下第还江西,之子不得意，南行无怨辞。官河人杳杳，客路雨丝丝。古木淮阴市，春城孺子祠。悽然千里别，为赋《小星》诗。,4
NanBei,刘骏,游覆舟山诗,束发好怡衍，弱冠颇流薄。素想终勿倾，聿来果丘壑。层峰亘天维，旷渚绵地络。逢皋列神苑，遭坛树仙阁。松墱含青晖，荷源煜彤烁。川界泳游鳞，岩庭响鸣鹤。,1
Ming,史自守,秋日,泬寥天气静，独坐启郊扉。月淡桂花发，风清豆叶稀。秋樊怜鹤瘦，晚钓忆鱼肥。久混红尘迹，登高欲振衣。,5
Yuan,王丹桂,忆王孙,几人学得我风流。疏尽尘缘散尽愁。闲品羌笛驾白牛。好因由。四大神舟任意游。,4
Qing,丁立诚,角花笺歌,金花半角玉版方，曾沐纯庙题奎章。浙江疆臣拜手献，楮先生侍南书房。是时遭际重台阁，徵士联吟尽鸿博。吾杭杭厉本乡亲，如凤之翎麟之角。百四十年时不同，流落燕台花市中。世情莫叹薄如此，幸有同声片楮通。我昔相遇琉璃厂，短幅长笺两心赏。携归同社赠新诗，首唱铁花老词长。先生先世尤可详，晋有蚕茧唐硬黄。百金不许市一纸，江南供奉澄心堂。碧云春树好颜色，红染桃花艳芳泽。终古家声重洛阳，白州刺史高华职。有明繁盛宣德年，远族更有侧理笺。二林家宝不敢秘，亦拜天家赐锦鲜。先生之风无瑕净，老去红颜花掩映。愿花常好楮国春，我尚依依桑梓敬。清平四海万千秋，来助人修五凤楼。新翻花样马一角，快写吉语羊千头。,6
Ming,王豫,贞母阡（事详贞母禹淑静本傅）,浩浩巴陵江，虹光贯明月。峨峨清风岭，壁色立积铁。石或有时泐，水或有时竭。卓彼韩王二节妇，齧指题诗迹不灭。纵使字迹有时灭，汗青不磨此贞节。猗哉禹氏生婵娟，节与铁石应同坚。良人与子各离散，母抱幼子身俱坚。哀哀危苦词，吁天天何言。妾生何不辰，薄命凋芳年。妾臂可即断，妾衣不可牵。乌合羝跪彼何人，我独大义报所天。指血仓卒不得书，泪血直欲流成渊。明珠白璧委鱼腹，至今生气犹凛然。呜呼丈夫秉节有如此，身后千年长不死。,5
NanBei,王僧孺,古意诗①,青丝控燕马，紫艾饰吴刀。朝风吹锦带，落日映珠袍。陆离关右客，照耀山西豪。虽非学诡遇，终是任逢遭。人生会有死，得处如鸿毛。宁能偶鸡鹜，寂寞隐蓬蒿。,1
NanBei,刘删,赋得独鹤淩云去,孤鸣思沧海，矫翮避虞机。怨别凄琴曲，淩风散舞衣。五里虽回顾，千年会欲归。寄语雷门鼓，无复一双飞。,1
Yuan,王懋德,元宵,春入东郊雪渐融，熙熙天气报年丰。万家灯火分明月，几处笙歌杂暖风。短发已无丹可黑，衰颜犹有酒能红。溪山容我閒来往，先具扁舟访钓翁。,4
Yuan,周南老,其三,平林惨淡日沈西，百万城舂落杵齐。努力相歌歌未彻，回头仰羡鸟归栖。,4
Tang,不详,维扬少年与孟氏赠荅诗①,神女得张硕，文君遇长卿。逢时两相得，聊足慰多情。,2
NanBei,沈约,日出东南隅行,朝日出邯郸，照我丛台端。中有倾城艳，顾景织罗纨。延躯似纤约，遗视若回澜。瑶装映层绮，金服炫雕栾。幸有同匡好，西仕服秦官。宝剑垂玉具，汗马饰金鞍。萦场类转雪，逸控写腾鸾。罗衣夕解带，玉钗暮垂冠。,1
Tang,僧子兰,蝉二首 其一,独蝉初唱古槐枝，委曲悲凉断续迟。雨后忽闻谁最苦，异乡孤馆忆家时。,2
Tang,元结,橘井,灵橘无根井有泉，世间如梦又千年。乡园不见重归鹤，姓字今为第几仙。风冷露坛人悄悄，地闲荒径草绵绵。如何蹑得苏君迹，白日霓旌拥上天。,2
WeiJin,王肃,宗庙颂,明德惟馨，昊天子之。眷祐我魏，薄言起之。起之伊何，黎元时雍。子之伊何，历数在躬。于乎盛哉，神明是通。湛湛甘露，济济醴泉。或涌于地，或降于天。天地交泰，品类蕃芜。祥瑞嘉应，其集如雨。屡获丰年，谷我士女。祖考既飨，于欢乐胥。,0
Tang,冲虚子,还丹歌,九炼铅精大道成，我家何虑不长生。朝寻弄玉过仙府，暮谒麻姑入太清。神照本来自灵气，汉武荣知有俗情。万事只今空寂寞，一生飘荡落浮名。,2
Ming,王衡,走银山道,寥寞荒山径，人随黄叶踪。林虚峰影乱，谷老雪痕封。落日閒归牧，投烟及暮钟。到来频立马，鸟道几重重。,5
Tang,白居易,赋得古原草送别,离离原上草，一岁一枯荣。野火烧不尽，春风吹又生。远芳侵古道，晴翠接荒城。又送王孙去，萋萋满别情。,2
Ming,丁一中,游武夷九曲灵峰观,溪穷九曲日初斜，更蹑灵峰观里霞。华发衰颜还世路，碧桃修竹自仙家。云深绀殿晴犹润，春暖瑶坛晚亦花。便拟重寻辽海约，翩然时泛武夷槎。,5
Qing,尹鑴,望海楼（二首。） 其一,步自三山下，朝登望海楼。千岩何竞秀，万壑遂争流。浩荡关梁恨，苍茫今古愁。临风一矫首，天外是皇州。,6
Yuan,僧宗衍,题赵松雪墨兰,湘江春日静辉辉，兰雪初消翡翠飞。拂石似鸣苍玉佩，御风还著六铢衣。夜寒燕姞空多学，岁晚王孙尚不归。千载画图劳点缀，所思何处寄芳菲。,4
NanBei,殷淡,其十四,昭融教，缉风度。恋皇灵，结深慕。解羽县，辍华树。背璇除，端玉辂。流汪濊，庆国步。,1
Qing,尹推,其三,沙石相兼地，潺湲一涧通。移秧常少两，发穗辄多风。未见场登满，常愁瓶储空。治农本无饱，耕也馁在中。,6
Tang,敦煌人作品,敦煌廿咏 题隐士咏,青溪逐水著渔樵，策杖褰衣屡蓦桥。鸟坐春池双影近，人呼幽谷两声遥。祥烟五色飞仙电，瑞草千丛间药苗。河畔曲肱而取饮，嫌烦且弃树中瓢。,2
Tang,朱长文,题虎丘山西寺,王氏家山昔在兹，陆机为赋陆云诗。青莲香匝东西宇，日月与僧无尽时。,2
Qing,毛奇龄,沓壁（新都山行作）,沓壁回青嶂，悬峰落翠微。晓云随马去，春草待人归。溪涨平流沫，林长间落晖。十年栖隐志，贫贱苦相违。,6
Yuan,房皞,自遣二首 其一,几见秋风几见春，一愁未已一愁新。閒中点检平生事，唯有清贫不负人。,4
Ming,尹台,淳于髡墓,叹息淳于叟，奇谈往籍留。操豚辞近狎，饮鹄辨真游。坏墓藏山曲，行人指道周。无由听炙輠，时鸟自啁啾。,5
Yuan,卞思义,过琴溪徐公钓台,芳草茸茸衬马蹄，重陪使者过琴溪。东风又属梨花月，夜雨新添燕子泥。石室尘空苍藓合，钓台人去暮云低。破奚莫厌诗囊重，多少江山未品题。,4
Ming,王翰,到家,冒雨离家去，今朝江上回。妻儿怜我醉，怀抱为谁开。山谷多豺虎，田园半草莱。生涯无可问，不惜坐苍苔。,5
Yuan,李孝光,其二,辞吴向三楚，送远指秦川。高雁忧离罟，轻鸥不避船。天青微露下，江黑大星悬。郢曲长多怨，闻歌祇自怜。,4
WeiJin,潘尼,送卢弋阳景宣诗①,杨朱焉所哭，歧路重别离。屈原何伤悲，生离情独哀。知命虽无忧，仓卒意低回。欢气从中发，洒泪随襟颓。九重不常键，阊阖有时开。愧无贮衣献，贻言取储怀。,0
Yuan,王义山,其三,山水之中足可娱，田园数亩任荒芜。论交惟有诗知己，把酒相忘月与吾。秀石漱泉清可砚，孤峰挂日景堪图。可怜直节如松劲，刚被秦封作大夫。,4
NanBei,周弘正,入武关诗,武关设地险，游客好邅回。将军天上落，童子弃繻来。挥汗成云雨，车马飏尘埃。鸡鸣不可信，未晓莫先开。,1
NanBei,谢灵运,豫章行,短生旅长世，恒觉白日欹。览镜睨颓容，华颜岂久期。苟无回戈术，坐观落崦嵫。,1
Song,王安国,池上春日,一池春水绿于苔，水上花枝间竹开。芳草有时依旧长，文禽无事等閒来。年颜近老空多感，风雅含情愧不才。独有前人脩禊在，荒亭终日此徘徊。,3
Yuan,何景福,偶成寄王伯玉,清和风日美，策策快幽寻。白水青秧短，绿阴黄鸟深。吴蚕眠未足，蜀鸟怨难禁。流水音谁赏，令人欲破琴。,4
Ming,叶宫桃,官坊洞,古洞傍溪头，突兀真奇迹。门前萝薛深，阴阴入路窄。白昼飞晴云，滴沥泻山液。空响撼轰雷，坐蹬润苍壁。四壁烟云象，玲珑如刻画。再从深处寻，晞微光照隙。寒生流水声，听久清魂魄。未审荒村中，灵秘自谁辟？胜境不知名，沉晦良可惜。吁嗟乎人生，遁迹亦同然！,5
Yuan,回回,贾公祠,烈日当空存大节，严霜捲地揭孤忠。至今凛凛有生气，消得声光吐白虹。,4
Tang,宋以后著作中所载唐代神仙鬼怪诗,徐登诗句,凤立烟霄迥，桃香碧涧逢。,2
Song,方岳,其四,我爱山居好，林霏晓未开。龙蛇松薜荔，虎兕石莓苔。太古云犹在，常时雨亦来。暝岩眠处冷，不记到蓬莱。,3
Ming,王行,雪后西湾访友道中即事,山中风雪下三日，日出未消溪上寒。行路不辞穿窈窕，人家何处有琅玕。初春草色缘沙见，数树梅花隔水看。此景欲摹难泼墨，拟将粉笔写林峦。,5
Qing,方浚师,肇庆府署晚香亭联,亭台位置，不仅优繇，要知贤太守心，方得山水真乐；花木栽培，略如农圃，请与都人士约，毋忘稼穑艰难。,6
WeiJin,张华,其三,驾言归外庭，放志永栖迟。相伴步园畴，春草郁郁滋。荣观虽盈目，亲友莫与偕。悟物增隆思，结恋慕同侪。援翰属新诗，永欢有馀怀。,0
Qing,王庭,晚归,閒林引归趣，曲沼更经过。晚月自生照，秋风吹奈何。傍篱虫语细，近郭屋烟多。望处行人尽，讵逢狂者歌。,6
Song,史诏,立春书怀,寂寞荒村景，凄其今日春。趁时三盏酒，转眼一年人。发短胜添白，身闲亦耐贫。韶光容易老，何事逐风尘。,3
Tang,临淄县主,其二 穆荅县主,皇天昔降祸，隋室若缀旒。患难在双阙，干戈连九州。出门皆凶竖，所向多逆谋。白日忽然暮，颓波不可收。望夷既结衅，宗社亦贻羞。温室兵始合，宫闱血已流。悯哉吹箫子，悲啼下凤楼。霜刃徒见逼，玉笄不可求。罗襦遗侍者，粉黛成仇雠。邦国已沦覆，馀生誓不留。英英将军祖，独以社稷忧。丹血溅黼扆，丰肌染戈矛。今来见禾黍，尽日悲宗周。玉树已寂寞，泉台千万秋。感兹一顾重，愿以死节酬。幽显傥不昧，终焉契绸缪。,2
Qing,王贞仪,浪淘沙 吉林秋感，次鹤仙夫人韵,关塞冷秋风。沙雾迷濛。可怜秋去又匆匆。凝望乱烟衰草外，离恨无穷。最好故园中。黄鞠丹枫。蟹螯双擘酒盈钟。此景那堪回首忆，愁见归鸿。,6
NanBei,闻人倩,春日诗,高台动春色，清池照日华。绿葵向光转，翠柳逐风斜。林有惊心鸟，园多夺目花。相与咸知节，叹子独离家。人行今不返，何劳空折麻。,1
Yuan,冉琇,遄台,游目遄台上，烟色秋暧曃。当时驻文舆，君臣良宴会。歌钟正喧喧，华缨接飞盖。行乐遽未央，已见颜色改。爽鸠焉可知，齐景尚何在。世运如日月，朝夕还相代。,4
Song,丘葵,秘藏院,才入空门里，尘心便欲抛。土花生石缝，野蔓上林梢。栋老蜂钻穴，檐低雀结巢。僧中无贾岛，得句自推敲。,3
Yuan,李思衍,拜许鲁斋像,玉笋头边懒押班，汗青笔削更重刊。直言何管雷霆怒，清节不知冰雪寒。性理晦庵真学术，须眉商岭古衣冠。欲求绘画耆英手，写过江南子弟看。,4
Qing,方燕昭,暮春北栈道中杂兴 其一,崇峦回合客过稀，匹马嘶风下翠微。刺水秧针经雨长，黏泥柳絮带烟飞。半岩日暮闻樵语，一径松阴唤犊归。杜宇声中春去尽，落花芳草两依依。,6
NanBei,袁粲,五言诗,访迹虽中宇，循寄乃沧洲。,1
Tang,白行简,舞中成八卦赋（以中和所制盛德斯陈为韵）,卦惟体德。舞以象功。分其节于乾坤之位。列其画于缀兆之中。相彼六爻。爰配数于六律。侔兹八体。俾叶义于八风。原夫乍合乍离。进旅退旅。参于繇而九变无挠。辨于位而五方有序。作既自于天心。用必在夫君所。刚柔斯别。皆取象于负图。俯仰可观。各分行于曳绪。尔其舞既备。位亦陈。赞阳和之启蛰。助雷雨之解屯。卦始画于庖牺。当皇唐贞元之岁。易咸列于宣父。在圣祖中和之辰。度曲未终。变态无极。震艮以节其动止。离坎以分其南北。闻之者正性命而深和。睹之者守精微而不贼。继虞韶之尽美。哂夏乐之惭德。徵其本。察其仪。成于巽而德风备矣。变为兑而圣泽在斯。近取诸身。且表乎是则是效。大合乎乐。孰为乎不识不知。矧夫作者既取诸身。演者必因于圣。谅旷代而莫睹。实于斯而为盛。其始也。取于卦而施诸人。其终也。观其妙而通乎政。是以契兹穆穆。异彼傞傞。象在于中。将致天地交泰。德形于外。以明保合太和。且夫周八佾而非美。汉五行而徒制。虽冠华秉翟于干戚之间。起索隐钩深于天人之际。曷若容止合于彖象。幽赜殊乎卜筮。客有欣千载之一时。歌圣功而献艺。,2
Qing,王豫（丹徒）,题万里荷戈集 其一,语罢月沉水，江濡忽怒飞。不缘明主诏，那许直臣归。白发悲青镜，丹心恋紫微。朝廷留正气，吾道岂终非。,6
Song,淳藏主,其十,坐石已知毛骨冷，漱泉长觉齿牙清。个中有味忘归念，身老无馀合此情。,3
Ming,王肄,其二,路入江乡觅隐沦，远随流水度前津。云遮茅屋不知处，舟过柳桥方见人。白鸟下汀芳杜雨，紫鳞吹浪落花春。相逢说罢忘机事，一道香风起绿蘋。,5
NanBei,陆琼,和张湖熟雹诗,惟徵动羽，惟阴胁阳。雨水作沴，凝气为祥。,1
Yuan,邵思文,感兴二首 其一,闻说昭王未筑台，此生空抱济时才。青衫外史江南老，白发中官海上来。自信文章追董贾，可能游侠效邹枚。春风处处堪肠断，莫上层楼看劫灰。,4
Yuan,汪泽民,敬用龙溪公次南安军诗韵寄仲芳兄,十年江汉等萍浮，为客渔城麦又秋。尘事满襟宽带眼，微官何物误刀头。春怀花树宗家会，梦绕松楸故里愁。暖翠晴岚佳句在，凄凉先哲此曾游。,4
Tang,僧契此,其十,汝心即正智，何须问次第。圣凡都不到，空花映日飞。,2
Song,方大琮,其三,时贤落落甚晨星，世事如棋局又新。赤白交驰边面急，腐红销尽国中贫。谁令野有横舟者，应是朝无惜宝人。握手不堪离思满，愿公自爱庙堂身。,3
Ming,方应选,春闱登明远楼,绮楼百尺倚云开，矫首河山爽气来。露拂金盘仙掌动，月侵银榜夜珠回。青藜故傍三台映，䌽笔争看五色裁。燕市只今多骏骨，春风紫气满高台。,5
Tang,王翰,其二,秦中花鸟已应阑，塞外风沙犹自寒。夜听胡笳折杨柳，教人意气忆长安。,2
Yuan,乃贤,其二 悯忠阁（唐太宗悯征辽士卒阵亡而建。）,高阁秋天迥，金仙宝珞齐。青山排闼见，紫气隔城迷。朱栱浮云湿，雕檐落照低。因怀百战士，惆怅立层梯。,4
Qing,释元志,送钱圣桢赴佟方伯楚幕之招,江月照孤舟，有客鸣素琴。天风指端起，调高思何沈。借问所念谁，楚国有遗音。庾月南楼好，陶柳西门深。羊公岘山顶，今有谁登临。思欲一相访，芳踪何处寻。寻此亦云易，远行难为心。,6
Song,王巩,过池阳,不见当年两翰林，江天为我结层阴。九华门外柳三丈，萧相楼前松十寻。,3
Qing,王慧,山阴道中三首 其一,出郭忘远近，十里清阴中。川陆互回没，延缘遂无穷。冈峦去殊势，竹树交成丛。安知蒙密处，下有溪流通。石桥路可寻，一转迷西东。烟空人不见，寂寂山花红。,6
Song,王易简,天香 宛委山房拟赋龙涎香,烟峤收痕，云沙拥沫，孤槎万里春聚。蜡杵冰尘，水研花片，带得海山风露。纤痕透晓，银镂小、初浮一缕。重剪纱窗暗烛，深垂绣帘微雨。馀馨恼人最苦。染罗衣、少年情绪。谩省佩珠曾解，蕙羞兰妒。好是芳钿翠妩。恨素被浓熏梦无据。待剪秋云，殷勤寄与。,3
Tang,尹元凯,五言同韦子斿神泉诗并序,桐坂疏抱瓮，昆丘落县米。岂如中辅邑，迸泉毓为醴。气融灵兆作，润洽冲务启。月潭信玲珑，霞溜几清泚？湝湝上善用，的的烦虑洗。君子怀淡交，相从涧之底。,2
Qing,孔传铎,半塘吊五人墓,直是歼凶阉，千秋气共伸。由来殉义客，何必读书人。胜国山河改，巍坟俎豆新。三良空惴惴，殊让尔精神。,6
WeiJin,庾阐,其三,邛疏练石髓，赤松漱水玉。凭烟眇封子，流浪挥玄俗。崆峒临北户，昆吾眇南陆。层霄映紫芝，潜涧泛丹菊。昆仑涌五河，八流萦地轴。,0
Song,王益柔,喜长新,秋云朔吹晓徘徊。雪照楼台。梁王宴召有邹枚。相如独逞雄才。明烛薰炉香暖，深劝金杯。庭前粉艳有寒梅。一枝昨夜先开。,3
Yuan,汪梦斗,山阳寄陈月观,匆匆分手向天涯，便忆高斋聚首时。绕榻图书春睡醒，一灯风雨夜谈迟。幽州此去三千里，行客当归六月期。窗枕那堪秋思澹，瀹茶细与说相思。,4
Song,元绛,诗一首,闽山过尽见吴山，三载天涯五马还。旧列未归青琐闼，馀生方入玉门关。林峦迤逦平无数，星斗阑干近可攀。回首冶城何处所，只应烟雨渺茫间。,3
NanBei,萧贲,长安道,前登灞陵道，还瞻渭水流。城形类北斗，桥势似牵牛。飞轩驾良驷，宝剑杂轻裘。经过狭斜里，日暮与淹留。,1
Song,文天祐,别黄山,黄山别去恨绵绵，华表重寻第几巅。马迹苔肥连碧汉，龙潭水暖涨灵泉。断无花逐桃溪外，别有春留药圃边。鶗鴂一声人亦老，鬓丝惊笑玉颜仙。,3
Yuan,吴存,清明游徐公墓下,格磔山禽破晓云，青鞋裹湿上嶙峋。清明寒食疏疏雨，柳絮梨花淡淡春。庞老山中逢上冢，周家柏下见游人。三生曾挂延陵剑，回首人间隔几尘。,4
Qing,丁毓英,其四,似水流光远，年华去不回。笑君如燕子，一岁一归来。,6
Ming,王贞庆,送沈崆峒归玉峰,客从东吴来，暂向京华住。看遍京华春，更忆东吴去。秦淮桥头烟柳青，执手临歧别恨生。扁舟后夜知何处，月色江声无限情。,5
Qing,毛张健,少年行,千金宝刀红玉弝，绣鞍蹴踏长楸下。扬鞭不避执金吾，横过禁园矜善射。自云生长金张门，意气雄豪那可论。小时便食天家粟，曾向长杨奉至尊。陇西老将七十战，绝域刭身空浩叹。羡君不识兜与鍪，褓中骨相当封侯。,6
Yuan,李昱,春怀（戊戌后作） 其一,信是春多雨，村村水接连。荷蓑黄犊外，倚杖白鸥前。既足供诗句，何须乞酒钱。古人应念此，动即赋归田。,4
Ming,于鉴之,闻警二首（乙亥三月） 其一,群盗因循玩木鹅，忍言陵寝罢谁何。井桓鸟集人烟断，丛构狐鸣夕磷多。酒客狂曾挥蔗杖，书生弱亦弄枝戈。三千精骑夸邢邵，残墨拚将楯鼻磨。,5
Tang,方干,送班主簿（一作少府）入谒荆南韦常侍（一作卢尚书）,束书成远去，还计莫经春。倒箧唯求醉，登舟自笑贫。波移彭蠡月，树没汉陵人。试吏曾趋府，旌幢自可亲。,2
Qing,王颖锐,问源草庐咏①六首 其一 古木围庐,苍壁四无邻，乔林最可人。不教炎作伞，仍放月如银。绕屋筛凉影，参天亳远春。巢莺多接叶，流响半藏身。,6
Tang,王涯,塞下曲二首 其一,辛勤几出黄花戍，迢遰初随细柳营。塞晚每愁残月苦，边愁更逐断蓬惊。,2
Qing,王集,赠袁枚联,中天悬明月；绝代有佳人。,6
Yuan,朱仲明,清风岭,万岩虚籁贮清幽，我欲乘风控玉虬。绝爱凉飙夺炎热，茂林修竹不胜愁。,4
Tang,王贞白,随计,徒步随计吏，辛勤鬓易凋。归期无定日，乡思羡回潮。冒雨投前驿，侵星过断桥。何堪穆陵路，霜叶更潇潇。,2
Yuan,周霆震,感遇,病发梳频减，愁根日夜深。世方迷货色，天未厌风尘。臣分谁忧国，君心本爱民。岁寒馀劲草，洒血赣江滨。,4
Tang,僧可止,句,不知谁会喃喃语，必向王前报太平。,2
Ming,玉华山樵,栈道早行效白香山体,连云石磴晓苍苍，天险分明百二强。万里西南通鸟道，双旌上下转羊肠。一沟流水一沟竹，几树垂杨几树桑。登览不知行役倦，半生诗债却觕偿。,5
Yuan,耶律铸,寄赵虎岩吕龙山①,年来缘底事，不复出柴关。兀兀千杯酒，萧萧两鬓斑。月明河汉淡，天阔水云閒。目断故人远，去鸿犹未还。,4
Tang,无名氏,诗,明月下山头，天河横戍楼。白云千万里，沧江朝夕流。浦沙望如雪，松风听似秋。不觉烟霞曙，花鸟乱芳洲。,2
Song,文同,梅,寒梅引旧枝，映竹复临池。朵露深开处，香闻瞥过时。凌兢侵腊雪，散漫入春诗。赠我岁寒色，怜君冰玉姿。,3
Tang,僧栖蟾,居南岳怀沈彬,石房开竹扉，茗外独支颐。万木还无叶，百年能几时。隔云闻狖过，截雨见虹垂。因忆岳南客，晏眠吟好诗。,2
Qing,孔尚任,红桥,红桥垂柳袅烟村，隋代风流今尚存。酒旆时遮看竹路，画船多系种花门。曾逢粉黛当筵舞，未许笙歌避吏尊。可惜同游无小杜，扑襟丝雨总销魂。,6
Yuan,僧净慧,题天马图,八尺飞龙十二闲，飘飘来自岢岚山。曾陪八骏昆仑顶，肯逐群雄草莽间。落日倒行悲峻阪，西风苦战忆重关。拂郎可是无新贡，天步于今政险艰。,4
Ming,僧弘道,其二,大觉谈玄彻九重，蔚然扶起少林宗。龙光照映神奎阁，象教尊崇玉几峰。自昔草堂留圣践，即今灵谷纵高踪。御题诗笔昭云汉，更觉兹山雨露浓。,5
Song,王逸民,句,我生不背佛，而自外道取。,3
Ming,王逢,寄何宪幕,令弟来吴下，从容问起居。客来笼放鹤，官在釜生鱼。江汉心同向，风尘迹自疏。冀州十万户，谁引魏文裾。,5
Yuan,何士弘,翠屏山,俗山如俗人，过眼不相揖。据鞍无好诗，羁思泊胸臆。行行见翠屏，景意两相适。烟萝幕青黛，山厓铲苍壁。云霞油然生，杉桧森以立。鸣禽递清响，飞泉散珠急。我疑有幽人，相傍崖居密。朝餐紫霞英，暮啖香松实。,4
Ming,叶春及,其三,留客平原酒，贤哉二大夫。致身霄汉近，倾盖古今无。冀北空良骥，关西得旧儒。偶然山泽叟，今夕一尊俱。,5
Song,王安国,苦热,出门无路避飞沙，长夏那堪暑气加。永昼火云空烁石，华堂冰水未沉瓜。月明葱岭千秋雪，风静天河八月槎。终借羽翰乘兴往，烦冤谁此恋生涯。,3
Tang,伊用昌,句,惟有松杉空弄月，更无云鹤暗迷人。露凝金盏滴残酒，檀点佳人喷异香。,2
Qing,方登峄,村北,野旷朝霭清，峰高日半规。远风吹水气，澹林结幽姿。策蹇访故人，村北路逶迤。碧阴漾千亩，凉露沁心脾。刈麦走田父，妇子相追随。老翁欣得食，回头顾其儿。大儿束麦把，小儿抱豆枝。歌笑偕邻叟，饮濯清湍湄。留连缓去路，寓目心情怡。田间有真乐，朝市知者谁？,6
Ming,包士瞻,摄山与卢山人话别,故人事行役，选胜命杯斝。筼筜夹道周，琪花覆亭榭。握手展清眺，景物若相借。长风万里来，玄波溔皛乍。森矗灵岩峰，匡伏若陵跨。清泉㶁㶁流，白鸟悠悠下。怀归人自急，物态本閒暇。汩没朱尘中，吾徒足悲诧。袅袅炊烟生，平林澹如画。,5
WeiJin,嵇康,述志诗二首 其一,潜龙育神躯，跃鳞戏兰池。延颈慕大庭，寝足俟皇羲。庆云未垂景，盘桓朝阳陂。悠悠非吾匹，畴肯应俗宜。殊类难遍周，鄙议纷流离。轗轲丁悔吝，雅志不得施。耕耨感宁越，马席激张仪。逝将离群侣，杖策追洪崖。焦股振六翮，罗者安所羁。浮游太清中，更求新相知。比翼翔云汉，饮露餐琼枝。多念世间人，夙驾咸驱驰。冲静得自然，荣华安足为。,0
WeiJin,牵秀,相风赋,幽林绝响，巨海息波。,0
Yuan,孔文卿,仙吕点绛唇,立国安邦。列着虎贲狼将。沙场上卧雪眠霜。争与恁百二山河掌。,4
Yuan,方回,独游塘头五首 其一,纳谒心全懒，䌷书眼倍昏。偶思行药圃，独往叩柴门。湿岸凫梳羽，颓塍枣露根。元来好诗句，只在数家村。,4
Song,孔平仲,初食鲚鱼蒌蒿,鱼从网师得，蒿自麦田求。斫鲙尝鲜美，调羹烹滑柔。江南见春物，野次助晨羞。人各甘香味，鲈莼未易侔。,3
Ming,叶小鸾,别蕙绸姊 其一,岁月惊从愁里过，梦魂不向别中分。当时最是无情物，疏柳斜阳若送君。,5
Yuan,朱晞颜,送吴叔巽赴湖州录事,汉廷策第拜殊恩，一日声名四海闻。黄甲共推名进士，青衫独识老参军。唫鞭细袅清苕雪，游屐閒穿古弁云。从此风流多胜集，好将馀论起斯文。,4
Ming,王缜,次韵别吴子华①,抗疏酬明圣，忘身冀干旋。孤忠无与立，清议有人编。杞国真忧世，长沙本少年。赐环应有日，临别转悽然。,5
Ming,王渐逵,曲江道中怀彦蕃昆季二首 其一,前日见新月，犹在君堂前。今日见新月，曲江春水边。把杯聊自酌，对影独堪怜。安得人如月，时时还更圆。,5
Yuan,王佐,黻廷老伯大人殉节志挽,盛代褒忠典，贤侯义烈彰。至今传昔岭，如古奋沙场。俎豆春秋茂，旂常姓字光。浣花祠庙在，幽韵起松篁。,4
NanBei,王台卿,临沧波诗,高轩临不测，清江穷广深。天边生岸影，水上结云阴。风来白华起，潮满黄沙沈。,1
Ming,尤嘉,送刘山人往太原谒梁李二使君,平原日落雁声寒，送子西游岁欲残。共惜异乡裁别赋，更于何处解征鞍。山横熊耳尖如削，路绕羊肠曲似盘。自是陈蕃能下榻，匣中长铗不须弹。,5
Yuan,朱孟翁,春日田园杂兴,饾饤蔬槃已竹萌，如何布谷未催耕？牧儿懒散骑牛过，游子牵连信马行。秧际窥鱼翘白鹭，花间捎蝶下黄莺。东风岁岁添新绿，独我霜髯多几茎。,4
Qing,王熙,春日扈从南海子观大蒐,上苑回春驭，传呼夜漏催。六龙云里下，八阵日边开。细草鸣鸾地，雄风买骏台。应如宸算远，不为诘戎来。,6
Qing,王安修,其二,鸟道荒烟外，天风飒满林。空江涵雨霁，叠嶂带云阴。楼阁争高下，松杉自古今。旧游浑似梦，一笑更登临。,6
Qing,王夫之,永兴廖邓二君邀宿石角山僧阁是侍先君及仲兄䃘斋游处,十月寒潭改，三年客艇过。画櫩星影近，甃草夜霜多。急难迷原隰，飘零废蓼莪。郴江无限水，不与挽流波。,6
Ming,王慎中,张氏园庄宴集二首 其一,地僻轩初集，芳林赏不违。杯传浮蚁泛，席换落花依。凭槛千山出，开笼一鹤飞。莫言耽燕佚，得笑百年稀。,5
Ming,王渐逵,别郑东溟同年（时为登州守） 其一,磊落东溟子，为官迟尔期。十年犹未转，五马得深依。落日桑麻课，春风岛屿诗。何时苍海上，相对拾珠玑。,5
Ming,尹之和,题佚 其一,丱角交游五十年，几回契阔几周旋。可怜旧识如星散，不负初心似石坚。载酒春游曾赴约，挑灯夜话未成眠。更休骑鹤杨州去，同养天和作地仙。,5
Yuan,沈存,怀友人徐伯贞,去年秋风捲黄埃，美人跃马沙边来。今年秋雨洒白日，美人远上黄金台。黄金台下燕山道，漠漠寒云接衰草。雁飞不断青天长，长使征人路傍老。美人美人胡不归，清霜凋尽珊瑚枝。临风三叹思欲绝，悲莫悲兮生别离。,4
Yuan,丘处机,望昆崙,旧隐昆崙地，东南一望嘉。玉峰排海岳，云锦散天花。气郁钟三秀，神清迈九华。时当春雪霁，盈眼白朱砂。,4
NanBei,萧子良,口铭,惟口是慎，慎乎语笑。三缄是戒，事重周庙。戒之戒之，无贻厥诮。,1
Yuan,艾性夫,日永,日永驹难过，庭空雀亦无。花招蜂出早，草碍蚁行迂。蕉叶露台掌，水光天影图。下帘便道静，烟篆起茶炉。,4
Song,王安礼,七言一章赠别吴兴太守中父学士兄,蓬山仙子任天真，乞领南麾奏疏频。金锁阙边辞黼座，水晶宫里得朱轮。公庭事简烦丞掾，斋阁诗多泣鬼神。莫为行春恋苕霅，銮坡挥笔待词臣。,3
WeiJin,闵鸿,其二,后课功以观匿，均众寡而抽税。令织綖于命妇，供禘郊之旧制。洪恩美而周普，配春天之景福。扬黼黻之奇藻，播朱紫之艳色。,0
Qing,于右任,故山别母图,文章报国男儿志，天地无私慈母心。珍重画图传一别，故山长望白云深。,6
Yuan,李文蔚,雁过南楼,我是一个混海龙摧鳞去甲。我是一只爬山虎也啰奈削爪敲牙。往常时我习武艺学兵法。到如今半筹也不纳。则我这拿云手怕不待寻觅那等瞎生涯。我能舞剑偏不能疙蹅蹅敲象板。会轮鎗偏不会支楞楞拨琵琶。着甚度年华。,4
Song,文德嵩,句,九品朝中无势援，五层山下有耕桑。,3
NanBei,萧总,上莲山诗,独迈青莲岭，超奇紫盖峰。挂流遥似鹤，插石近如龙。沙崩闻韵鼓，霜落候鸣钟。飞花满丛桂，轻吹起修筇。石蒲今尚有，采摘更相逢。,1
Yuan,阿鲁威,【双调】湘妃怨,楚天空阔楚天长，一度怀人一断肠。此心只在肩舆上，倩东风过武昌，助离愁烟水茫茫。竹上雨湘妃泪，树中禽蜀帝王，无限思量。夜来雨横与风狂，断送西园满地香，晓来蜂蝶空游荡，苦难寻红锦妆。问东君归计何忙。尽叫得鹃声碎，却教人空断肠，漫劳动送客垂杨。,4
Yuan,吴昌龄,混江龙,俺可便疾忙行动。怕的是五云楼畔日华东。桃花仙云：俺和您私离天宫之上。早来到人间了。正旦唱：俺如今偷临凡世。私下天宫。这其间风弄竹声穿户牖。更那堪月移花影上帘栊。封姨云：仙子。则俺三个在这月明之下。又无甚跟随的使数。怎生是好。正旦唱：俺本是冰魂素魄不寻常。要什么金童玉女相随从。带云：十八姨。你只跟着我者。唱：又没甚幽期密约。止不过明月清风。,4
Song,令狐庆誉,题云安下岩,地远尘寰绝点埃，悬崖屈曲寄层台。山头玉溜随檐滴，岩下金容就石开。寺影不妨流水过，松香长逐好风来。遍游未尽无穷景，为报舟人且莫催。,3
Song,王安上,句 其一,历阳城外桃花坞，台榭废来名已古。,3
Qing,王廷绍,戏联,名医惟扁鹊；良相是长麟。,6
Tang,蜀太妃徐氏,题金华宫,碧烟红雾漾人衣，宿雾苍苔石径危。风巧解吹松上曲，蝶娇频采脸边脂。同寻僻境思携手，暗指遥山学画眉。好把身心清净处，角冠霞帔事希夷。,2
Tang,吕令问,驾幸芙蓉园赋,紫禁彤庭兮二月春。戏蝶流莺兮百处新。借问此来游幸所。是日芳菲最惹人。乘桂苑之春晚。值芳林之雨霁。徵声都尉之门。召舞平阳之第。的瓅䌽仗。逶迤罗袂。两两相看步摇簪。一一共斗承云髻。鸣銮渐出。转佩相从。仙宫万户。层城九重。䌽扇似月。从骑如龙。奏清笳于杨柳。下天盖于芙蓉。灞川宛转。秦郊骑错。北极仪凤之楼。南邻隐豹之崿。入红园而移步辇。俯绿池而卷行幕。鸣管则娇鸟不飞。拂簟则轻花自落。留连帐殿。弥望帷宫。水摇摇而岸花紫。烟微微而野树红。鸣文鹢于波面。奏娇莺于掌中。千钟献尧之酒。五弦歌舜之风。日落前溪。云垂后殿。陌上气合。花间露泫。徐飞睿藻。再融神眄。偫公既奏柏梁文。万乘方回瑶池宴。,2
Ming,叶槩,耕乐,我爱躬耕乐，生涯百亩田。晓翻溪上雨，夕破垄头烟。禾黍青山外，桑麻绿水边。官租输巳毕，斗酒醉残年。,5
Tang,缺名一,其十八,身如大店家，命如一宿客。忽起向前去，本不是吾宅。吾宅在丘荒，园林出松柏。邻接千年冢，故路来长陌。,2
Ming,王以旂,九日登长城关楼,边帅高登百尺楼，遥天极目迥消愁。穹庐远向西番徙，烽火无劳内地忧。四野牛羊随处牧，千家禾参满场收。喜看安阜叨清宴，醉倚黄花插白头。,5
Tang,长安中鬼,秋夜吟①,六街鼓歇行人绝，九衢茫茫室有月。九衢生人何劳劳，长安土尽槐根高。,2
Tang,王湾,闰月七日织女,耿耿曙河微，神仙此夜稀。今年七月闰，应得两回归。,2
Yuan,方行,登子胥庙因观钱塘江潮,吴越中分两岸开，怒涛千古响奔雷。子胥不作忠臣死，勾践终非霸主材。岁月消磨人自老，江山壮丽我重来。鸱夷铁箭俱安在，目断洪波万里回。,4
NanBei,王融,其三,韶年春已仲，明星夜未央。千祀钟休历，万国会嘉祥。金容涵夕景，翠鬓佩晨光。表尘维净觉，泛俗乃轮皇。,1
NanBei,萧悫,和司徒铠曹阳辟疆秋晚诗（《诗纪》云。辟疆。休之之子。）,叶疏知树落，香尽觉荷衰。山薮良多思，田园聊复归。,1
Song,方大琮,送李兄赴省,乃翁场屋负高名，里许工夫共讲明。谢氏弟兄辉玉树，韦侯父子薄金籯。世科莫讶争寒畯，少作曾看到老成。此去亲传衣钵在，想非温饱志平生。,3
Ming,叶纨纨,浣溪沙,寂寂重帘画影沉。网丝牵恨入愁吟。浪痕和梦怨春深。罗袂暗松金缕扣，惜花潜减旧时心。小楼几日怯登临。,5
WeiJin,熊甫,别歌,徂风飙起盖山陵，氛雾蔽日玉石焚。往事既去可长叹，念别惆怅复会难。,0
WeiJin,谢万,兰亭诗二首① 其一,肆眺崇阿，寓目高林。青萝翳岫，修竹冠岑。谷流清响，条鼓鸣音。玄崿吐润，霏雾成阴。,0
Song,于倞,咏海棠,和风春满园，草木皆芳薰。君看十八叶，肯与凡卉群。,3
NanBei,庾肩吾,侍宴宣猷堂应令诗,副君德将圣，陈王才掞天。归来宴平乐，置酒对林泉。炉香杂山气，殿影入池涟。艳舞时移节，新歌屡上弦。听曲惭回顾，思经徒欲眠。,1
Qing,方坰,其二,两歇平皋野水浑，几家深闭竹间门。秋桑未落姜芽白，斜日乌鸦啼过村。,6
Tang,《南岳魏夫人传》所引诗,双礼珠弹云璈而答歌一章,玉清出九天，神馆飞霞外。霄台焕嵯峨，灵夏秀蔚翳。五云兴翠华，八风扇绿气。仰吟消魔咏，俯研智与慧。万真启晨景，唱期绛房会。挺颖德音子，神映乃拂沛。天岳凌空构，洞台深幽邃。游海悟井隘，履真觉世秽。舞轮宴重空，筌鱼自然废。回我大椿罗，长谢朝生世。,2
NanBei,元熙,绝命诗二首 其一 示寮吏,义实动君子，主辱死忠臣。何以明是节，将解七尺身。,1
Ming,王翃,宿董氏山房,中夜虎渡水，溪树初风生。飒飒吹哀湍，众山皆有声。深庭久无月，黯然三四星。忧人独求醉，释此离居情。,5
WeiJin,应贞,晋武帝华林园集诗①,悠悠太上，民之厥初。皇极肇建，彝伦攸敷。五德更运，膺箓受符。陶唐既谢，天历在虞。（一章）于时上帝，乃顾惟眷。光我晋祚，应期纳禅。位以龙飞，文以虎变。玄泽滂流，仁风潜扇。区内宅心，方隅回面。（二章）天垂其象，地耀其文。凤鸣朝阳，龙翔景云。嘉禾重颖，蓂荚载芬。率土咸序，人胥悦欣。（三章）恢恢皇度，穆穆圣容。言思其顺，貌思其恭。在视斯明，在听斯聪。登庸以德，明试以功。（四章）其恭惟何，昧旦丕显。无理不经，无义不践。行舍其华，言去其辩。游心至虚，同规易简。六府孔修，九有斯靖。（五章）泽靡不被，化罔不加。声教南暨，西渐流沙。幽人肄险，远国忘遐。越裳重译，充我皇家。（六章）峨峨列辟，赫赫虎臣。内和五品，外威四宾。修时贡职，入觐天人。备言锡命，羽盖朱轮。（七章）贻宴好会，不常厥数。神心所受，不言而喻。于是肄射，弓矢斯御。发彼五的，有酒斯饫。（八章）文武之道，厥猷未坠。在昔先王，躬御兹器。示武惧荒，过亦为失。凡厥群后，无懈于位。（九章）,0
NanBei,袁淑,王情赋,解蕴麝之芳衾，陈玉柱之鸣筝。,1
Yuan,尹廷高,其二,闭门贫亦乐，世态任炎凉。梦稳疑宵短，心闲觉昼长。与鸥分钓石，留鹤伴丹房。休笑生涯薄，疏篱橘柚黄。,4
Yuan,释文信,西湖竹枝词,湖西日脚欲没山，湖东新月牙梳弯。南北两峰船里看，却比阿侬双髻鬟。,4
Tang,朱湾,筝柱子,散木今何幸，良工不弃捐。力微惭一柱，材薄仰群弦。且喜声相应，宁辞迹屡迁。知音如见赏，雅调为君传。,2
Ming,王锡爵,壬辰秋日高邮待诏即事,惭愧春明别，依然物色新。风云真遇主，骸骨岂谋身。市骏黄金尽，筹边赤羽频。总关游子念，其奈倚闾人。,5
Ming,叶菁,重游厓山,孤舟昔系海门石，尘世俄惊十二年。白浪已空宋折戟，绿杨惟有蜀啼鹃。慈元殿古寒烟合，永福陵孤昃日悬。牧竖不知亡国恨，一声羌笛过南阡。,5
NanBei,庾肩吾,侍宣猷堂宴湘东王应令诗,陈王骖驾反，副后西园游。并命登飞阁，列坐对芳洲。桂岩逢暮序，菊水值穷秋。竹径箫声发，桐门琴曲愁。徒奉文成诵，空知思若抽。,1
NanBei,萧统,上林,千金騕袅骑，万斥流水车。争游上林里，高盖逗春华。,1
Qing,水上善,读沈道初炼师诗稿,醉后帘垂人寂静，梦馀香袅意萧骚。新诗莫与他人读，只恐西泠纸价高。,6
Tang,李华,尚书都堂瓦松（一作李晔诗）,华省秘仙踪，高堂露瓦松。叶因春后长，花为雨来浓。影混鸳鸯色，光含翡翠容。天然斯所寄，地势太无从。接栋临双阙，连甍近九重。宁知深涧底，霜雪岁兼封。,2
Yuan,汪元量,其十七,如此只如此，无聊酒一樽。江山犹昨日，笳鼓又新元。黑潦迷行路，黄埃入禁门。皋亭山顶上，百万汉军屯。,4
Yuan,汪志坚,大有年,五十年无赤白囊，民安田井乐耕桑。鸡豚社雨家家酒，䆉稏外风处处香。已验天文占斗覆，剩收地利应金穰。王风喜值时雍盛，仰祝皇图日月长。,4
Song,王诜,人月圆 元夜,小桃枝上春来早，初试薄罗衣。年年此夜，华灯盛照，人月圆时。禁街箫鼓，寒轻夜永，纤手同携。更阑人静。千门笑语，声在帘帏。,3
Tang,王储,寅宾出日赋（以大明在天恒以时授为韵）,惟天为大兮。尧实则之。命羲和而驭日。俾出纳而从时。肇岁首以平分。既中星鸟。及宵衣而敬导。始见嵎夷。所以示农功之有序。叶君德于无私。我国家克定三元。光临四海。纂唐虞之旧说。崇德礼而斯在。将举正以履端。奉天时而不改。繇是春官蒇事。太史作程。天子居青阳之左个。览万物之初生。始昭宣于东作。终协赞于西成。杲杲临空。无幽而不烛。迟迟鉴下。有蛰而皆惊。伊兆人分地之利。我圣上则天之明。淑气载扬。畅禽鱼而共跃。融风乍扇。迨葵藿而咸倾。庶绩其凝。三农式就。高台纪于云物。大野陈其蒐狩。毕向化以观光。亦顺时而敬授。岁如何其岁既登。节盈缩兮日有恒。岁如何其岁将起。兆发生兮日之始。苟奉顺而无违。得祯祥而有以。原夫君比德于日。日丽光乎天。抚有万方。每朝君于岁始。照临庶物。故出日于春前。煦百泉而冰泮。薰九陌而花然。合璧表无为之化。重云示有庆之年。信惟贞而惟一。示无党而无偏。客有藏器俟时。卑躬思泰。遇乾坤之䜣合。睹日月之光大。莫不向春景以自娱。沐尧风而永赖。,2
Tang,王绩,其四,岩居何啻好，野性本规閒。青松生户侧，奔泉涌砌间。老父循浑沌，稚子服斑斓。自得为巢许，无劳买却山。,2
Yuan,朱升,游齐云岩值雪有作,怪石飞云路更斜，长风远水思无涯。金仙直竖兜罗指，玉女细挼薝卜花。兴到直须斟北斗，壶倾安得唤西家。岩神刚许云衢步，好称先生鬓未华。,4
Tang,王邕,怀素上人草书歌,衡阳双峡插天峻，青壁巉巉万馀仞。此中灵秀众所知，草书独有怀素奇。怀素身长五尺四，嚼汤诵咒吁可畏。铜瓶锡杖倚闲庭，斑管秋毫多逸意。或粉壁，或䌽笺，蒲葵绢素何相鲜。忽作风驰如电掣，更点飞花兼散雪。寒猿饮水撼枯藤，壮士拔山伸劲铁。君不见张芝昔日称独贤，君不见近日张旭为老颠。二公绝艺人所惜，怀素传之得真迹。峥嵘蹙出海上山，突兀状成湖畔石。一纵又一横，一欹又一倾。临江不羡飞帆势，下笔长为骤雨声。我牧此州喜相识，又见草书多慧力。怀素怀素不可得，开卷临池转相忆。,2
Ming,王廷干,后湖答皇甫司勋,高皇方息战，于此浚澄湖。版籍封疆远，丝纶诏命敷。万年修禹贡，九译献周图。自得清风句，南中丽景无。,5
NanBei,萧大圜,竹花赋,嗟春色之澄明，映阳流之澈清。花绕树而竞笑，鸟偏野而俱鸣。残陂萍合，斜蹊草萦。暄条絮满，暖路丝横。游蜂集而衔蕊，戏蝶飞而带英。鹎欲啼而茝歇，雁始去而芦生。别有葳蕤绣荡，㛹娟绿筒。缥枝承露，缃箬来风。汉律依节，月桂临丛。乍影翻于乐沼，时名留于瑞宫。学应龙于葛水，宿鶠凤于方桐。洛下七贤，湘滨二女。倾翠盖之踟蹰，泛莲舟之容与。倜傥傲人，便嬛笑语。拊嫩笋以含啼，顾贞筠而命醑。,1
Yuan,吴澄,与张仲美别仍用前韵二首 其一,乡邻应怪我，何以独归迟？木末芙蓉发，帘前果裸垂。夜寒知露重，秋老验星移。南浦今番别，重来傥可期。,4
Yuan,何景福,六月十七日夜坐李宁之忽得风急落流萤之句遂命足成一律,坦率坐中庭，高门夜不扃。露垂闻警鹤，风急落流萤。对语头俱黑，相看眼更青。客星在何处？指点认天经。,4
Yuan,李庭,贺萧致政庆恩拜命,玉立诸郎总席珍，名登天府早荣亲。读书闻道超千古，教子如君有几人。行际风云攀郤桂，先沾雨露及庄椿。浮山名寿参天翠，长与蓝袍色斗新。,4
Song,方岳,斋宿学宫,竹外一灯青，残书伴古厅。叶乾闻雨急，山近觉岚腥。多病身为累，无心梦亦灵。明朝有痴事，须到采芹亭。,3
Tang,元阳子,其十六,浮沉恍惚性难辨，误取迷途年月远。欲知灵药何日成，阳数终须归九转。,2
Qing,方芬,阻风敬步伯父原韵,大风彻夜舞狂漪，正是扁舟系缆时。两岸霜枫萦远梦，一帆寒雨乱乡思。江间白浪青山动，天外黄云画角吹。寄语石尤须早息，扬舲稳渡莫教迟。,6
Yuan,李仲南,歌白苧,娇如花，美如玉，越溪女儿十五六。光风入帘睡初足，起画脩眉远山绿。飞香走红三月心，一声白苧千黄金。高堂客散灯火深，醉鬓斜钗夜沈沈。,4
Qing,方芳佩,怀藻姊书来询近况赋此代柬 其一,河桥分手惜匆匆，数载悲欢事不同。至戚已从生死隔，故交惟有梦魂通。啖名漫学屠龙技，处世今如失马翁。问讯兰闺无恙否，莫教惆怅对飞鸿。,6
Ming,史敏,登天坛峰,峭山行过几千重，才到天坛第一峰。九夏尚留岩畔雪，万年不老庙前松。珠林日暖翔丹凤，石洞泉寒吼黑龙。有约更期新雨后，短筇来数翠芙蓉。,5
Ming,方九功,桃,一曲桃园树，平沙十里春。落花红胜锦，藉草绿如茵。野兴邀诗伴，村沽觅酒邻。怕逢渔父问，疑是避秦人。,5
Yuan,邾经,题纨扇美人,蝶粉蜂黄满眼新，小园微步不胜春。白团欲把歌唇掩，生怕流莺也妒人。,4
Yuan,吴会,次韵奉题吴彦贞华林别业,郡城南去有华亭，花木成林竹绕汀。照影凤皇临月镜，传声鹦鹉隔云屏。分栽柳入《陶潜传》，点校茶归陆羽《经》。我亦延州老孙子，对江相望乐清宁。,4
Qing,方拱乾,补窗,纸窗如破衲，丛添针线迹。纤纤鱼鳞光，朝曦逗微隙。夜来朔风狂，洞然半分剨。寒威透旃裘，况乃敝衣帻。看囊久无钱，纸价贵逾昔。求全势所难，补罅情转适。平生鄙弥缝，于兹悟损益。渐暄飙亦温，安稳蓬蒿宅。旧研释冰痕，昼长聊点《易》。微云影太空，不碍虚生白。,6
NanBei,刘遵,从顿还城应令诗,汉水深难渡，深潭见底清。锦笮系凫舸，珠竿悬翠旌。鸣笳芳树曲，流唱采莲声。神游不停驾，日暮返连营。宁顾空房晨，阶下绿苔生。,1
Ming,王冕,其二,功名多跋涉，贫贱得安閒。坐石听流水，开楼见远山。报衙蜂澒洞，悦景鸟绵蛮。更爱斜阳外，游云作阵还。,5
Tang,于邵,释奠武成王乐章① 迎俎酌献,五齐絜，九牢硕。梡橛循，罍斝涤。进具物，扬鸿绩。和奏发，高灵寂。虔告终，繁祉锡。昭秩祀，永无易。,2
Yuan,李梅国,罗琴山,地尽南天涌翠岑，仙人偏向此弹琴。无人能和阳春曲，有客静听流水音。石鼎尚馀丹九转，龙潭常注水千寻。萧然世事空尘迹，寂寂江山自古今。,4
Yuan,危素,游翠云关和吴山人,白云回绕翠云关，吾辈登临乐意閒。树拂微烟秋淡淡，港通晴瀑夜潺潺。悲风卷地虎坐石，黑气贯天龙在山。老衲平生不迎客，避人深入竹林间。,4
Song,皎如晦,卜算子 送春,有意送春归，无计留春住。毕竟年年用著来，何似休归去。目断楚天遥，不见春归路。风急桃花也似愁，点点飞红雨。,3
Qing,丁培,自北庄至宝界山即事,芒鞋竹杖一身轻，十里青山自送迎。小蝶似为人引路，归鸦欲与客争程。簪花野妇偏多态，乞火怜翁最有情。此是桃源风俗古，却思城市悔生平。,6
WeiJin,羊祜,雁赋,鸣则相和，行则接武。前不绝贯，后不越序。齐力不期而并至，同趣不要而自聚。当其赴节，则万里不能足其路。苟泛一壑，则众物不能易其所。临空不能顿其翼，扬波不能瀸其羽。排云墟以颉颃，汰弱波以容与。进凌鸾于泰清，退嬉鱼乎玄渚。浮若漂舟乎江之涛，色若委雪于岩之阿。邕邕兮悲鸣乎云间，因飞临虚厉清和。眇眇兮瞥若入清尘，扶日拂翼粲光罗。,0
Ming,释弘觉,喜刘嘉符下第,得失于今易地观，吾将斗酒贺刘安。碧翁能解幽人意，放尔归来理钓竿。,5
Ming,大方,题扬州琼花观,秦山楚水路迢迢，不道琼花乱后凋。鹤背仙游清梦远，月明谁度紫鸾箫。,5
Yuan,僧惟则,其二,竹屋茶香满涧烟，绿杉深处响流泉。目前有法谁能说？落日微风一树蝉。,4
Yuan,宋本,其二,琉球真蜡接阇婆，日本辰韩秽貊倭。番船去时遗碇石，年年到处海无波。,4
Ming,王圭,春草,和烟和雨碧萋萋，岁岁长亭照客衣。春风陌上轮蹄满，莫问王孙归不归。,5
Ming,王汝玉,鸡鸣山见桂花,月殿谁曾种，仙家别自栽。高秋万木落，空谷一枝开。风隔林中度，香从天上来。因思赋招隐，愧乏小山才。,5
Song,王岩,句 其一,何人轻大厦，放尔偃深云。,3
Yuan,王钝,彭泽忆古,五柳今何在，孤城夕照间。折腰羞为米，矫首赋归山。出岫閒云懒，投林倦鸟还。岁寒篱下菊，犹有傲霜颜。,4
Tang,仲无颇,气毬赋（以圆实之形可贵为韵）,气之为毬。合而成质。俾腾跃而攸利。在吹嘘而取实。尽心规矩。初因方以致圆。假手弥缝。终使满而不溢。苟投足之有便。知入门而无必。时也广场春霁。寒食景妍。交争竞逐。驰突喧阗。或略地以丸走。乍淩空以月圆。可转之功。混成之会。虽无侣而是匹。谅有皮之足贵。傅毛非取。奚资蔚矣之文。实腹可嘉。且养浩然之气。观夫浑兮无覆。瑰若有形。方劳击触。曾匪遑宁。其升木也。许子之瓢始挂。其坠地也。魏王之瓠斯零。惧欲挤于沟壑。将不出于户庭。智不待乎扃锁。妙乃存乎苞裹。坚彊斯致。虽吐纳之在君。蕴蓄为功。信盈虚而自我。念修完之是急。如穿凿之忘可。勿怀弃掷。委质操持。舍之则藏。岂凝滞之兴诮。苏而复上。犹轻举之可思。彼跳丸之与蹴鞠。又何足以加之。,2
Qing,王翃,怨东风 醉途有感,芳草粘归骑。人醉。月树绿春城。烟外生烟半水生。水烟平。金鞭更向谁家宿。旧怨章台曲。今日东风。明日西风。几个哀鹏不泪红。,6
Qing,仇炳台,日本刀歌和张叔未韵,笔锋出匣如宝刀，文光腾踔层云高。星芒欲动忽不动，胸中郁郁龙豹韬。先生读书意不得，投笔空嗟时事亟。男儿五十手无柯，夜半长吟誓报国。谁欤索地思弄武，不识中朝有尚父。腰间久佩日本刀，酒酣拔地为君舞。使星朗映风忽狂，狂风吹折青琳琅。胡为割地出下策，毋乃未见刀吐光。此刀百炼堪一试，海外陈师请从事。貔虎能扬大国威，豕狼永戢窥边志。笏溪今日酒尊开，歌辞慷慨有余哀。刀光如雪雪花落，会看直上凌烟台。,6
Yuan,吴讷,晓渡柏溪策应海东之万户,睡起东窗白，萧萧战马鸣。旌旗开宿雾，鼓角送残更。是处烟尘暗，何时宇宙清。此行须努力，奏凯入山城。,4
Tang,司空图,其二,高鸦隔谷见，路转寺西门。塔影荫泉脉，山苗侵烧痕。钟疏含杳霭，閤迥亘黄昏。更待他僧到，长如前信存。,2
Song,文师敬,龙多山①,我家龙多西，出门山在目。杖履三十里，兄弟穿云宿。山上有顷田，岩洞多重复。石囤如内空，可容万亿斛。奇古一仙台，清绝三梵屋。千岁大夫松，万竿君子竹。四时风飕飕，多寒而少燠。天低星日近，举首心自肃。不敢高声呼，恐帝谓予黩。转盼四方宽，万山皆俯伏。幽人来避世，松柏可充腹。何劳苦煎炮，自有云蒸熟。朝易暮楞严，随意伴幽独。天下真乐在，安用名利逐。我亦知此乐，倚门望良速。入山未要深，且归问寝餗。男儿天下志，未忍同草木。他时素志遂，人进我则缩。来此寄馀生，分此山林福。吾心与道俱，出处应可卜。,3
Yuan,叶广居,范宽画卷山水,范翁作画绝代无，岩壑交错青珊瑚。玉堂仙人妙题品，千载见题如见图。乱后图书绝狼籍，奇珍委地无人识。萧条锦缥世间希，拂拭墨痕三叹息。,4
Yuan,乃贤,送进士王克敏赴成都录事,黄榜天门外，胪传玉殿头。敕缄朱篆湿，袍剪翠云流。喜协三槐瑞，真成驷马游。草堂今寂寞，还许俸钱修。,4
Ming,王弘诲,其三,珠丘初袝兆，轩曜正回光。地胜祥烟合，山深王气藏。镜悬辽海月，花散蓟门霜。趋走伤心处，香烟万古长。,5
Yuan,王玠,沁园春 赠混真子只诀,道隐无名，包含万象，总在身心。若一言勘破，本来面目，不生不灭，耀古腾今。返照回光，存神绝念，直下承当莫外寻。忠言守，这些儿妙处，至理玄深。真中不许容针。好把阳炉鍊浊阴。待阳生冬至，重门深锁，乌飞兔走。虎啸龙吟。片饷回旋，半时交姤，大地山河尽变金。超三界，作蓬莱仙子，寒暑无侵。,4
Qing,方鼎锐,其四 傀儡戏,鳌山台阁列层层，傀儡频年百戏增。惟有寒家新制巧，花名标出竹丝灯。,6
Song,史浩,次韵洪景卢右司问梅,东皇荣万木，首倡属江梅。得地应先发，须时不受催。可堪连日冷，未忍一樽开。竹外摇残雪，知君到几回。,3
Yuan,元明善,京师送玉虚宗师还山,句曲山高奠楚氛，神仙初祖大茅君。遥天归鹤盘秋月，幽壑潜蛟吟夜云。丹鼎神光松桂室，酒壶春色涧溪芹。一从待诏西清阁，石发梳香得梦闻。,4
Ming,王淮,旅馆书怀次韵,吹断金猊一缕烟，凄风忽到鬓毛边。出门叹有千歧路，负郭惭无二顷田。浅水干芦秋雨雁，荒村病柳夕阳蝉。空窗独掩黄昏后，半壁寒灯对榻燃。,5
Yuan,李齐贤,延祐己未。予从于忠宣王。降香江南之宝陁窟。王召古杭吴寿山。①令写陋容。而北村汤先生为之赞。北归为人借观。因失其所在。其后三十二年。余奉国表如京师。复得之。惊老壮之异貌。感离合之有时。题四十字为识,我昔留形影，青青两鬓春。流传几岁月，邂逅尚精神。此物非他物，前身定后身。儿孙浑不识，相问是何人。,4
WeiJin,王导,麈尾铭,道无常贵，所适惟理。谁谓质卑？御于君子。拂秽清暑，虚心以俟。,0
WeiJin,李充,壶筹铭,投壶筹礼，揖叙先后，通风月数，分为主部。,0
Ming,大方,寄淮安守将梅都尉,幽燕消息近如何，控扼长淮节镇多。纵使火龙蟠地轴，莫教铁骑过天河。关中馈运萧丞相，海上楼船路伏波。老我不才无补报，西风一度一悲歌。,5
Qing,王鸿绪,宫词,霜净金阶冷，虫吟绮阁秋。嫦娥明镜里，亦自伴人愁。,6
Tang,李世民,其三,移步出词林，停舆欣武宴。雕弓写明月，骏马疑流电。惊雁落虚弦，啼猿悲急箭。阅赏诚多美，于兹乃忘倦。,2
Yuan,文矩,题中庆学庙壁二首 其一,世皇昔仗钺，汎扫开八垠。兹方迩彭濮，同气皆吾人。祥曦洞幽闇，化雨清炎氛。哀尔穷发黔，煦以天地春。魋卉袭冠带，鸟语同书文。迩来六十载，含哺知尊亲。人心异禽犊，适性非难驯。吾闻古王政，不以土役民。季世乃夸夺，畦町逾纷纷。七纵昧柔远，降女伤王尊。吾元有至德，万古钦皇仁。,4
Tang,僧本寂,其四,王宫初降日，玉兔不能离。未得无功旨，人天何太迟。,2
Yuan,僧至仁,次韵答柳仲修宣使,兵戈宇宙谁知己，风雨东南话故乡。禅伯自惭非觉老，诗豪今喜得刘郎。海门雁叫江枫赤，泽国云来野日黄。怅望庭闱空白发，菊花霜露几重阳。,4
NanBei,张正见,雉子斑,陈仓雉未飞，敛翮依芳甸。朱冠色尚浅，锦臆毛初变。雊麦且专场，排花聊勇战。唯当渡弱水，不怯如皋箭。,1
NanBei,赵嶷,通津颂,敷化未期，元泽潜施。枯源扬澜，涸川涤陂。,1
Song,毛珝,西兴,蚤暮船争渡，都城隔岸间。昔为渔钓地，今作利名关。潮探尘中事，年催客里颜。水仙花又发，吾欲老江湾。,3
Tang,敦煌作品,五更转,五更隐在五阴山，丛林斗暗侵半天。无明道师结跏坐，入定虚凝证涅槃。涅槃生死皆是幻，无有此岸非彼岸。,2
Qing,王邦畿,与崔千上吴幼更访张抵之别业,僻径当深树，衡门带晚烟。菊残初腊雪，香煖小寒天。古意谁将复，幽怀世莫传。隐居乐朋好，容易过年年。,6
Qing,丁毓英,其二,霜信催砧急，寒闺寄远时。料应孤客梦，付与枕函知。,6
Song,文天祥,又送卓大著知漳州 其一,陆氏登三阁，源明出一麾。清声光漳浦，便道拜长基。赤子歌来暮，同寅赋去思。西铭功用大，伫验顺宁诗。,3
Song,孔文仲,秋月①二首 其二,秋夜不可晨，悲歌聊自永。頫听一掀帘，星河光烱烱。霜浮万瓦寂，月满四山静。壮心随北风，吹入单于境。,3
Qing,王凤文,罗坪山寄咸斋表弟,微雨初消静宿氛，幽花满路暗香闻。纵横田纳弯环水，高下山蒸散碎云。石径村烟遥欲接，树头人影细难分。天然一幅清秋景，粉本凭谁远寄君。,6
Song,王之道,和因格非见寄二首 其一,青山如我约，终日对柴门。学道未忘念，怀君空断魂。时来当有用，事往置无论。反覆新诗读，谁知老眼昏。,3
Ming,叶梦熊,北还东洲见罗浮,名山曾记葛仙踪，海上重过四百峰。云近石楼来旧鹤，天依日观见长松。结庐拟就丹砂鼎，出洞俄听太液钟。欲伴烟霞今未得，祇凭清梦到黄龙。,5
Yuan,王结,满江红 咏鹤,华表归来，犹记得、旧时城郭。还自叹，昂藏野态，几番前却。饮露岂能令我病，窥鱼正自妨人乐。被天风、吹梦落樊笼，情怀恶。缑岭事，青田约。空怅望，成离索。但玄裳缟袂，宛然如昨。何日重逢王子晋，玉笙凄断归寥廓。尽侬家、丹凤入云中，巢阿阁。,4
Tang,吴商浩,北邙山,北邙山草又青青，今日销魂事可明。绿酒醉来春未歇，白杨风起柳初晴。冈原旋葬松新长，年代无人阙半平。堪取金炉九还药，不能随梦向浮生。,2
Yuan,王鹏,过西洞庭,元洲不复见，缥缈即芙蓉。玉洞连三岛，金庭第一峰。芝香云气暖，竹色露华浓。我亦寻真者，行探虎豹踪。,4
Yuan,王仪,赠黄山性宗上人,嵯峨丹砂峰，攒峦秀如簇。阴崖吐灵泉，峭壁洒飞瀑。下有轩辕祠，渠渠隐林麓。云房更萧疏，兰芷荐芳馥。别来近十年，一见慰心曲。讵知当乱馀，共剪西窗烛。策策山雨鸣，幽幽人独宿。明发归去来，后会岂云卜。,4
Qing,王有德,恭挽赠中宪大夫崇庆州牧常公 其一,宁教断舌继常山，肯掩须眉向逆蛮。万里剧怜埋义骨，九原何处迓忠颜。锦江月冷悲鹃泣，华表风清待鹤还。秋草斜阳无限恨，端凭史笔写臣艰。,6
Song,王莘,连都官祭歌,恂好善兮行以躬，完素履兮一初终。化邦乡兮革奸凶，出为政兮用其中。三钟山兮屹穹崇，与公德兮并其隆。岂独文兮耀幽宫，宜配社兮同勾龙。俾世世兮仿而从，里闾乐兮廉让风。刑罚措兮年屦丰，慱哉利兮垂无穷。,3
Ming,王圭,送汪叔志赴省试,才撤秋闱棘，香名动地传。初无三献事，竟作一鸣先。抱独遗经在，妍精坐席穿。品题归月旦，徒步起菑川。秀擢江南日，群空冀北年。倚门占鹊喜，同社羡鹏骞。圣代方尊士，诸公急荐贤。修程须努力，莫后祖生鞭。,5
Tang,皮光业,屠将军墓词,河山毓瑞，带砺钟英。徒步奋迹，赫声濯灵。么䯢叛梗，九首凭凌。磨牙王国，吮血苍生。公怒飙发，挞伐击膺。矢屠猰㺄，以身殉君。功高盟府，猷壮干城。光启前烈，垂裕后昆。忠孝缵袭，勋土褒旌。连冈崇窆，妥绥义魂。桓赳世选，焜耀贞珉。,2
Yuan,《中和乐章》,百字令,太平时序，正山河一统，皇家全盛。宫殿风微仪凤舞，翠霭红云相映。四海文明，八方刑措，田野传歌咏。风淳俗美，庶民咸仰仁政。,4
Ming,丁寿岗,次与客对琴待月韵,携琴相偶坐，迟待月明时。对影吾为白，知音子是期。鹍弦调已久，桂魄照何迟。两个清和意，应从此夜知。,5
Ming,尹斗寿,其七,春去方怀恶，诗来如见君。花飞风万片，篇复字千文。且对南楼月，长瞻故国云。何时一樽酒，说破此时云。,5
Yuan,僧廷俊,石头城次王待御韵,滚滚长江去不休，岩岩盘石踞城头。千峰日落淮南暝，万树风高白下秋。流水尚遗诸葛恨，东风不与阿瞒留。中原一发青山外，万古终为王谢羞。,4
Tang,王维,寄荆州张丞相,所思竟何在，怅望深荆门。举世无相识，终身思旧恩。方将与农圃，艺植老丘园。目尽南飞雁，何由寄一言。,2
NanBei,魏收,看柳上鹊诗,背岁心能识，登春巢自成。立枯随雨霁，依枝须月明。疑是凋笼出，当由抵玉惊。间关拂条软，回复振毛轻。何独离娄意，傍人但未听。,1
Song,王洋,自忻村被酒归失方竹杖,我贫难致远，得此有夤缘。弟为兄身老，书来意已传。扶衰惟献直，入手不随圆。偶向醉中别，如何不黯然。,3
Tang,朱景玄,句,塞鸿先秋去，边草入夏生。,2
WeiJin,夏侯湛,颜子赞,知彰知微，体深研机。明象介石，量同圣师。探赜罔滞，在言靡遗。仰诸惟高，瞻之攸希。,0
Tang,成彦雄,除夜,铜龙看却送春来，莫惜颠狂酒百杯。吟鬓就中专拟白，那堪更被二更催。,2
Song,王公亮,句,足谷医还验，占桑梦已灵。,3
Yuan,王纶,其二,杨柳黄，秋风一夜芦花乡。渔钓静忘周日月，公卿不换汉桐江。君不闻大官呼领兵，小官亦戎行。天涯岁月多风霜，我渔载歌兮情慨慷，鉴湖容借贺生狂。,4
Qing,王邦畿,春社与田父饮酒古榕树下,燕至知春社，鱼浮识海风。数间茅屋里，半亩绿荫中。酌酒敦时序，为农问老翁。不知今夜雨，迟否及田功。,6
WeiJin,嵇含,木弓铭,乌号之朴，丰条足理。弦弧走括，截飞骇止。射隼高墙，出必有拟。既用禦侮，亦以招士。,0
Ming,王逢年,海上岁朝,海国春初转，还开腊社筵。世情回旧历，衰病入新年。往事鸡声尽，闲愁柳色偏。从兹复朝暮，苏晋浪逃禅。,5
Tang,李冶,得阎伯钧书,情来对镜懒梳头，暮雨萧萧庭树秋。莫怪阑干垂玉箸，只缘惆怅对银钩。,2
NanBei,贺道庆,离合诗,促席宴间夜，足欢不觉疲。咏歌无馀愿，永言终在斯。,1
Yuan,王畦,次韵呈愚庵禅师二首 其一,竹径初晴屐齿乾，忽闻仙佩下层峦。多君有约同禅榻，老我无心整旧冠。几局文犀敦宿好，数杯浮蚁接清欢。别来湖水添新绿，应理丝纶坐钓滩。,4
Qing,王鸣盛,尤水部载酒招游邓尉探梅,溪云林霭望中移，晓起推篷面面奇。閒客正宜无事饮，幽花偏爱半开时。水边烟动浮空影，篱外香来露瘦枝。最喜谢公吟力健，芒鞋更拟续前期。,6
NanBei,庾肩吾,侍宴饯张孝总应令诗（《诗纪》云。外编作吴均者非。）,层台临回涨，耿耿晴烟上。欲送分符人，翻似河堤望。寒云暗积水，秋雨蒙重嶂。别念动神襟，华文切离贶。惭无寡和曲，空陪郢中唱。,1
Qing,王宾,凤山八景①,沧海藏残月，青山出晓霞。松门增景色，荻岸带光华。似雾堪文豹，非霜自润花。更看红湿处，球屿万人家。,6
Tang,曲信陵,酬谈上人咏海石榴,真僧相劝外浮华，万法无常可叹嗟。但试寻思阶下树，何人种此我看花。,2
Yuan,宋本,其二,绣错繁华遍九衢，《上林》词赋汉西都。朱门细婢金条脱，紫禁材官玉鹿卢。万里星辰关上界，四朝冠盖翊皇图。东邻白面生纨绮，笑杀扬雄卧一区。,4
Song,丁开,扬州岁莫,万国春回日，层成晚眺馀。江声隔吴楚，原色到邳徐。大阅军容壮，狂歌客礼疏。百年寒荻里，风雨忆吾庐。,3
Yuan,朱思本,盗发亚父冢,戏马台前范增冢，英风千载行人竦。冢中宝气腾光芒，识宝贾胡心为动。筑室潜谋二十年，一朝凿井穿其垄。畚锸才深四十尺，乃有石盘青巃嵷。四旁牂杙大十围，各施九十森环拱。石穿棺翣更分明，漆光可鉴刚而巩。斲之不用挥金椎，白骨俨然全顶踵。宝剑未化横苍虬，金玉辉耀气交拥。贾胡致富须臾间，弃骨沟中宁愧恐。平原无色鼓角悲，山鬼夜号川泽涌。太守陈公英俊才，慨叹奸偷吾所统。亟呼五百取群盗，械置狴犴见仁勇。伤哉亚父天下奇，鸿门高会真危机。火龙飞起实天意，拔剑起舞空尔为。风云变化失隆准，玉斗一碎山河非。如公明义古亦少，发愤乃作彭城归。六合茫茫汉疆土，厚葬何人诚可嗤。君不见骊山牧竖遗烬酷，不如王孙裸葬良亦足。,4
Ming,方弘静,夏日同刘藩伯蔡宪使王总戎游郭外诸洞时总戎以辟瘴方见赠 其一,群公耽野趣，上将擅词场。出郭云峰近，题诗竹径长。洞中元太古，岭外幸相将。一使尘襟洗，无烦辟瘴方。,5
NanBei,江总,秋日游①,灵沼萧条望，游人意绪多。终南云影落，渭北雨声过。蝉噪金堤柳，鹭饮石鲸波。珠来照似月，织处写成河。此时临水叹，非复采莲歌。,1
Song,方蒙仲,熙春朝阳,山占樵城最上头，眼前历历记曾游。古来不少二千石，海内今谁第一流。小队未妨需隙暇，大书已觉振岩幽。于今幸际丰登日，满泛松觥剩句酬。,3
Song,仇远,送田道士归茅阜,我爱孟东野，君师田子方。放舟游濑水，飞舄返华阳。有酒须同酌，真情不可忘。仙源桥下径，何日共徜徉。,3
Tang,王季友,鉴止水赋（以澄虚纳照遇象分形为韵）,鉴于水者。不在于广大。而在于澄渟。奔流则崇山莫辨。静息则纤芥必形。故能任人伦之巨细。随物色之丹青。皆一鉴而洞达。若三光之出冥。因见厎之清。成照胆之朗。以无心而应物。皆洁已而呈象。如白日之辉辉。无孤蓬之振荡。冯虚之状。信有妍而有媸。阅实之明。固无偏而无党。若乃仙井旧渫。华池既潴。中无浴鸟。下绝游鱼。疑金镜之湛寂。若琉璃之至虚。当其来。见威仪之酷似。及其去。无眹迹于沦胥。向使潺湲不息。喷薄长注。将沃日而腾虹。或因山而瀑布。遭骇飙之𣤛起。值潜虬之交骛。虽有清明之本质。岂能使形影之相遇。是知专而静可以居要。明而动亦不能照。斯大道之指归。岂常情之感召。得惩躁之为诫。知饰容之惟肖。人观于水。既定而后详。水鉴于人。当止而为妙。照其美也非所爱。照其恶也非所憎。不分明于有位。不掩映于无朋。谅可移性。俾居于正直。岂怀鉴貌。独贵于清澄。想夫烟雨初霁。泥沙不杂。明看练皎。止若冰合。忽形来而影见。类声往而响答。在良贤而暂窥。宜陋躯之愧纳。今者贞清特异。颎耀前闻。虽万形之森列。终一鉴而区分。,2
Yuan,岳伯川,仙吕点绛唇,名分轻薄。俸钱些小。家私暴。又不会耕种锄刨。倚仗着笞杖徒流绞。,4
WeiJin,杨羲,其七,驾欻发西华，无待有待间。或眄五岳峰，或濯天河津。释轮寻虚舟，所在皆缠绵。芥子忽万顷，中有须弥山。大小固无殊，远近同一缘。彼作有待来，我作无待亲。,0
Tang,朱湾,假摄池州留别东溪隐居,一官仍是假，岂愿数离群。愁鬓看如雪，浮名认是云。暂辞南国隐，莫勒北山文。今后松溪月，还应梦见君。,2
Tang,李适之,朝退,朱门长不闭，亲友恣相过。年今将半百，不乐复如何。,2
Song,王曼之,西窗,西窗枕寒池，池边老松树。渴猿下偷泉，见影忽惊去。,3
Ming,文彭,送张十二子饶之京,寡合吾真懒，相知谁最深。那堪鸿鹄志，各有稻粱心。野岸花争发，长河柳带阴。别离未足惜，愿尔早为霖。,5
Ming,尹暄,次韵,老步梅边雨，沙崩柳下池。到门无俗驾，沽酒折花枝。城市犹堪隐，交游揔好诗。相招贤学士，后会乐清时。,5
Yuan,甘泳,其二,天壤岂无苏季子，恨我不识韩荆州。遥山苍苍暮云碧，何许一笛芦花秋。,4
Ming,王家屏,恭题文皇帝四骏图（录二首） 其一 赤兔①,雷鍧鍧，北军来，赤兔走，黄云开。㩳身超夹涧，策足绝浮埃。白沟原头振鼙鼓，贯陈穿营猛如虎。穆王八骏讵为奇，昭陵六马应难数。百战间关未解鞍，箭瘢还向画图看。只今四海升平日，谁识当年缔造难。,5
Ming,王叔承,雨中看垂丝海棠,江花低拂座，窈窕雨中枝。湿翠笼芳树，娇红袅碧丝。骊山清祓处，越水浣纱时。可奈风前态，迷春映酒卮。,5
Yuan,僧行端,其六,我住在峰顶，白云常不开。窗扉沿薜荔，门径叠莓苔。山果猿偷去，岩花鹿献来。长年无一事，石上坐堆堆。,4
Yuan,石盏德玉,寄生草,他将那花阴串。我将这柳径穿。少年人乍识春风面。春风面半掩桃花扇。桃花扇轻拂垂杨线。垂杨线怎系锦鸳鸯。锦鸳鸯不锁黄金殿。,4
Tang,吴商浩,泊舟,身逐烟波魂自惊，木兰舟上一帆轻。云中有寺在何处，山底宿时闻磬声。,2
Ming,王应华,浣翠亭避暑,林塘最幽处，长夏小亭寒。人事柴门少，江光竹槛宽。南薰生几席，西爽落盘餐。天与优閒地，谁从双树看。,5
Song,王文卿,题棺木,我身是假，松板非真。牢笼俗眼，跳出红尘。,3
Yuan,乃贤,汝水①,骑马涉秋水，泠泠战骨声。寒沙沈断戟，杀气暗残营。自欲全忠义，谁能顾死生？千年董狐笔，端不愧田横。,4
NanBei,北魏节闵帝,联句诗,既逢尧舜君，愿上万年寿。平生好玄默，惭为万国首。圣主临万机，享世永无穷。岂唯被丰草，方亦及昆虫。朝贤既济济，野苗又芃芃。君臣体鱼水，书轨一华戎。微臣信庆渥，何以答华嵩。,1
Tang,危仔昌,喜贼平谒李将军祠,君向神重谒，天教君亦神。十年香火主，百物雨旸身。忠在偏诛贼，恩多每济人。高歌震霄壑，朝野遍阳春。,2
Qing,王采薇,九月十四日舟由丹徒夜半与薇隐乘月登岸行三里作,幽行已三里，村落半摛扉。只鸟时依树，孤萤不上衣。月平人影小，潮定橹声稀。沿水星星火，归惊宿鹭飞。,6
Ming,王冕,次申屠子迪韵四首 其一,荒城余古堞，登眺喜新晴。日淡山容静，秋高海气清。孤鸢随鹤下，饥兕近人行。感物添惆怅，谁能会此情？,5
NanBei,萧子晖,应教使君春游诗,上林看草色，河桥望日晖。洛阳城闭晚，金鞍横路归。,1
Tang,石召,早行遇雪,荒郊昨夜雪，羸马又须行。四顾无人迹，鸡鸣第一声。,2
Yuan,僧惟则,访仙洞山舟次大溪口,窈窕仙家何处寻，夕阳明灭乱云深。大溪横断青山合，一路风帆入树林。,4
Ming,文肇祉,丹阳,早发丹阳道，行行路转赊。听鸡过野市，并马踏槐花。酒肆青帘接，茆茨绿水斜。征途知不远，明日到京华。,5
Ming,王鸿儒,其三,漭漭黄云覆白沙，铁衣万骑迫中牙。毡裘逾漠烽才息，虎帐传餐士不哗。金矢射糜寒碛远，玉鞭盘马夕阳斜。凯歌入塞期非远，鹄望应怜百万家。,5
Qing,于洁,其二,儿女乾啼湿哭馀，偷閒才得寄家书。望兄好继襄勤业，莫使官声竟不如。,6
WeiJin,郭遐周,赠嵇康诗三首① 其一,吾无佐世才，时俗所不量。归我北山阿，逍遥以倡佯。同气自相求，虎啸谷风凉。惟予与嵇生，未面分好章。古人美倾盖，方此何不臧。援筝执鸣琴，携手游空房。栖迟衡门下，何愿于姬姜。予心好永年，年永怀乐康。我友不斯卒，改计适他方。严车感发日，翻然将高翔。离别在旦夕，惆怅以增伤。,0
Yuan,方澜,嘉禾道中,归帆一日速，万瀑落晴峦。人涉风霜老，水浮天地宽。渔灯野外小，兔月浪中寒。惯识苍茫味，推篷到夜阑。,4
Tang,王諲,后庭怨,君不见红闺少女端正时，夭夭桃李仙容姿。幸得君王怜巧笑，披香殿里荐蛾眉。蛾眉双双人共进，常恐妾身从此摈。甄妃为妒出层宫，班女因猜下长信。长信宫门闭不开，昭阳歌吹风送来。梦中魂魄犹言是，觉后精神尚未回。念君娇爱无终始，使妾长啼后庭里。独立每看斜日尽，孤眠直至残灯死。秋日闻虫翡翠帘，春晴照面鸳鸯水。红颜旧来花不胜，白发如今雪相似。传闻纨扇恩未歇，预想蛾眉上初月。如君贵伪不贵真，还同弃妾逐新人。借问南山松叶意，何如北砌槿花新。,2
Qing,方畿,淮南,漕舟帆底客登楼，漂母祠前树报秋。地枕江湖连岱岳，天开淮海是扬州。战场旧握群雄策，河势初分二水流。自是世儿无具眼，坐输荆布识王侯。,6
Yuan,吴景奎,存殁,交游半存殁，搔首独踟躇。季札千金剑，刘公一纸书。苏门绝清啸，圆泽悟真如。自笑山中客，尘缘未破除。,4
Qing,王戬,其二,江南初买棹，乘暇复登临。斜日明沅水，春云接桂林。相过卑湿地，未废短长吟。夙昔猗兰操，愿言聆玉琴。,6
NanBei,刘孝威,思归引,胡地凭良马，怀骄负汉恩。甘泉烽火入，回中宫室燔。锦车劳远驾，绣衣疲屡奔。贰师已丧律，都尉亦销魂。龙堆求援急，狐塞请先屯。枥下驱双骏，腰边带两鞬。乘障无期限，思归安可论。,1
Yuan,李京,天镜阁,槛外千峰插海波，芙蓉双塔玉嵯峨。银山殿阁天中见，黑水帆樯镜里过。芳草沧洲春思晚，野云孤鹤客怀多。共谁一夜山堂月，洞口参差长薜萝。,4
Ming,王夫之,晦日二首 其一,春色去堂堂，清和损岁芳。夕烟青带远，晴树绿浮光。秋稻江乡雨，琅玕竹径香。定情裁古怨，迟晚意偏长。,5
Song,王来,富沙,忽惊羁旅身，已落富沙湾。江海旧茅屋，遥岑带潺湲。,3
Ming,丁熿,偶成,不尽西风意，偏知布袖单。血鲜枫欲死，金耀菊当寒。涉难心滋见，临危事得完。眼前存二物，堪向暮途看。,5
WeiJin,郭璞,其三,翡翠戏兰苕，容色更相鲜。绿萝结高林，蒙笼盖一山。中有冥寂士，静啸抚清弦。放情凌霄外，嚼蕊挹飞泉。赤松临上游，驾鸿乘紫烟。左挹浮丘袖，右拍洪崖肩。借问蜉蝣辈，宁知龟鹤年。,0
Qing,介福,泗城登山远眺有怀作,宦海行踪动客愁，匆匆又作胜湖游。楚山南去连吴远，淮水东来挟泗流。人代沧桑双语燕，渔樵风雨一归舟。登临不禁凄凉感，满眼斜阳上画楼。,6
Ming,尹耕,其七,威名万里马将军，白首丹心天下闻。辽水旌旗余杀气，泰山松柏已高坟。条侯自靖军中变，窦宪曾铭塞外勋。独倚凌烟思将略，暮天征雁下寒云。,5
Song,王庭圭,宿唐兴寺夜雨,木落群乌起，孤眠枕未安。客愁金橐尽，酒病玉壶乾。雁过风传响，鸡鸣雨送寒。平生万感集，咄咄出毫端。,3
Ming,丘弘,赖溪渔歌,溪水沄沄远接空，渔歌互答乱流中。一声欸乃秋波绿，几曲悠扬夕照红。响彻云霄惊落雁，调高杨柳拂回风。翻嫌渭叟浑多事，却卜熊罴号太公。,5
Song,王学,谢刘本玉先生惠簟,南朝笛竹蕲为良，织成文簟琉璃黄。旧物正尔冷如铁，此君无奈寒如霜。山斋溽暑正六月，野人清梦迷三湘。卷舒随分且藏节，作诗为报刘中央。,3
Tang,王十八郎,上鼓山国师偈兼请师和之（题拟）,无形无本亦无名，日用驱驱不暂停。对面向人多不识，纵横自在转分明。权时来寄君家宅，万种千般是事能。认取当来真本性，一时抛弃事皆行。,2
NanBei,沈炯,离合诗赠江藻,开门枕芳野，井上发红桃。林中藤茑秀，木末风云高。屋室何寥廓，至士隐蓬蒿。故知人外赏，文酒易陶陶。友朋足谐晤，又此盛诗骚。朗月同携手，良景共含毫。栾巴有妙术，言是神仙曹。百年肆偃仰，一理讵相劳。,1
NanBei,李燮,紫骝马,紫燕忽踟蹰，红尘起路隅。圉人移苜蓿，骑士逐蘼芜。三边追黠虏，一鼓定强胡。安用珂为玉，自有汗成珠。,1
WeiJin,张翰,周小史诗,翩翩周生，婉娈幼童。年十有五，如日在东。香肤柔泽，素质参红。团辅圆颐，菡萏芙蓉。尔刑既淑，尔服亦鲜。轻车随风，飞雾流烟。转侧猗靡，顾盻便妍。和颜善笑，美口善言。,0
Yuan,吕怀远,暮春感怀,不是今年忒负春，赏花时节走红尘。炊粱误作繁华梦，窃禄翻惭散诞身。寒食清明容易过，苍颜白发等閒新。寄声年少诸公子，问柳寻芳莫厌频。,4
NanBei,谢灵运,缓歌行,飞客结灵友，凌空萃丹丘。习习和风起，采采彤云浮。娥皇发湘浦，霄明出河洲。宛宛连螭辔，裔裔振龙旒。,1
Ming,文林,夜经武城①,春光过二月，草色刺芳洲。雨湿云低罨，风微水静流。乱云屯往路，垂柳飐行舟。闻道武城近，悲笳出戍楼。,5
Yuan,王实甫,油葫芦,则见贝阙蓬壶一望中。从地涌。看了这五云楼阁日华东。恰似那访天台娱入桃源洞。端的便往扬州移得琼花种。胜太平独秀岩。冠神龙万寿峰。则他这云间一派箫韶动。不弱似天上蕊珠宫。,4
Tang,李皋,游南雁诗,雁荡诸奇不可穷，石梁华表远淩空。乾坤谁道洞中小，日月曾从牖里通。词客墨苔观照耀，飞仙环佩听玲珑。何当偕得缑山鹤，驾入嶙峋翠几重。,2
Yuan,朱晞颜,吴兴杂咏,吴兴山水窟，清远古今闻。水入孤城合，山来别县分。寒川明野烧，晓碓湿溪云。试买乌程酒，微馨透客醺。,4
Ming,王履,石关（即第一关）,裂石为关似洞门，天悭神秀此相分。不曾临涧先眠石，未暇登峰且看云。鸟哢只从中界断，松声专许上方闻。谁人更似周征士，不怕钟山孔氏文。,5
Ming,王祎,丁酉五月六日吴善卿宴诸公越城外唐氏别墅分得轻字,亭馆鉴湖曲，开轩水气清。战袍当暑换，舞袖傍筵迎。受雨枇杷熟，欺风翡翠轻。杯行敢辞醉，不负主人情。,5
Yuan,周砥,晚经青祁渰怀马孝常,青祁适举棹，绿芷满芳洲。乱山昏渐匿，平湖晴不流。故人久去国，此处曾同舟。烟尘西北路，望断意难休。,4
Ming,毛钰龙,纸,家住稽山剡水头，陈玄毛颖忆同游。荣封楮国金符在，尺素修成五凤楼。,5
Yuan,元惠宗,御制诗 其一,父疾精虔祷上天，愿将己算益亲年。孝心感格天心动，恍惚神将帝命传。,4
Ming,王嗣经,赋得千山红树送姚园客还闽 其一,秋山何处无红树，君归独向秋山去。霜锦千章照客衣，林霞一片随行屦。几曲云林到武夷，幔亭高处坐题诗。南天气暖无冰雪，直到春花忆此时。,5
Tang,王越宾,使至灊山①,碧坞烟霞昼未开，游人到处尽裴回。凭谁借问岩前叟，曾托吾皇一梦来。,2
Song,丁仙现,绛都春 上元,融和又报。乍瑞霭霁色，皇州春早。翠幰竞飞，玉勒争驰都门道。鳌山䌽结蓬莱岛。向晚色、双龙衔照。绛绡楼上，彤芝盖底，仰瞻天表。缥缈。风传帝乐，庆三殿共赏，群仙同到。迤逦御香，飘满人间闻嬉笑。须臾一点星球小。渐隐隐、鸣鞘声杳。游人月下归来，洞天未晓。,3
Ming,王洪,其三,阁道云中迥，峰峦雨外奇。竹林深傍水，花径细分岐。扇影低春燕，炉烟驻晚丝。自欣逢胜览，毕竟不知疲。,5
Qing,孔继鑅,挽包世臣联,衰白际时艰，孤恨荒愁，蹈东海而死；文章憎命达，片言只字，与北斗长垂。,6
Ming,王履,玉泉院二首 其一,百道泉回面面幽，琮琤音韵寄冥搜。兵余道士浑随俗，火后堂基独占秋。尘迹未缘幽涧转，野情先绕上峰流。院前洞有扶摇在，笑问如今得睡不。,5
Tang,僧灵澈,句,经来白马寺，僧到赤乌年。,2
Tang,王希明,其七 北方七宿,壁，两星下头是霹雳。霹雳五星横著行，云雨次之口四方。壁上天厩十圆黄，鈇锧五星羽林傍。,2
Tang,李子卿,驾幸九成宫赋（以顺时出豫观风展义为韵）,皇帝握灵符之三载也。天地穆清。星日耀润。野访遗贤。朝登杰隽。化则垂拱而成。令则不言而信。时巡之仪展。秋狝之礼顺。思访俗而观人。若乘乾而出震。右辅伊迩。离宫在兹。前瞻鸣凤之岫。傍指神鸡之祠。渭水烟波。接苑中之洲渚。岐山云物。落禁里之轩墀。俄而回銮辂。载羽旗。为宴镐之乐。动横汾之词。况不劳于百姓。而有务于三时者哉。由是叶清秋。练吉日。乘石洗。皇舆出。七驺按队。千乘扈跸。戈矛林森。士马比栉。始地嶪而天旋。终电驰而飙疾。翻然而八骏骞腾。霍濩而六龙奔逸。雷公转毂。风伯按驭。朱旗列而秋野生春。金甲照而暮川增曙。陋汉帝之游衍。哂秦皇之逸豫。祥烟不散。近飞枪垒之间。瑞草常开。并拂车宫之处。广陌鸣銮。异彼游盘。访百年之疾苦。知五稼之艰难。成王之蒐由是问。古公之政有以观。翠华来兮野老喜。属车至兮国人欢。讵比夫陇塞回中。妄开行幸之路。泰郊畤上。虚立礼神之坛。穆然深宫。驻跸其中。楼枕岭而倒影。殿当川而抱虹。閟邃而寒暑隔。岧峣而云雾通。前视八水。傍临九嵏。所以明四目。达四聪。凝睿想。播元风。比游心于汗漫。侔得道于崆峒。亦既下辇。于是端冕。补阙政。修坠典。大风之歌作。湛露之恩展。于是振旅建旄。回銮返辔。百蛮惧威武。万姓知教义。若臣者。岩穴久伏。丘园来贲。未有烛于皇明。窃以睹于人瑞。敢献扬雄之赋。庶获有司之议。,2
Ming,王讴,暮雨独坐,夕云起山泽，广陌郁幽沈。北风吹雨雪，寂树无欢禽。天涯莽寥落，行子断归心。却往盛年迈，潜来愁思侵。高楼厉清角，亏景蔽苍岑。轻举积渊抱，揭怀伸素襟。寒冬芳意歇，炉焰澄香阴。还忆故园夜，携酒仍抱琴。,5
Song,逍遥子,罗浮茶,活水仍将活火煎，茶经妙处莫虚传。陆颠所在闲题品，未试罗浮第一泉。,3
Ming,王玉峰,玉芙蓉,佳怀岂待招二兄不饮空归呵。。被洞口桃花笑。但穷儒愧乏美酒嘉殽。浮生枉作千年计。万事无过一醉消。小弟一言相告。今朝共赏名花。是诚胜会。没有佳作。何伸雅怀。二兄俱擅诗坛。何不见教一首。以纪盛事。生小生：不敢。但恐菲才。不堪渎听。净：太谦太谦。王兄先请。生：张兄占了。吟诗介：名园国色两相欢。常得君王带笑看。似解东风无限恨。沉香亭北倚栏干。净云小生云：好佳作。好佳作。绝妙。绝妙。合唱：阳春调。咏名花转高。肯多让百篇斗酒谪仙豪。,5
Tang,观梅女仙,题壁①,南枝向暖北枝寒，一种春花有两般。凭仗高楼莫吹笛，大家留取倚阑看。,2
Yuan,丘处机,博州战姑庭楸诗并引,外口生非谤，虚心祷證明。长楸根已烂，朽蘖笋重荣。孟氏悲黄竹，田真叹紫荆。昔年闻孝义，今日表忠贞。,4
Qing,介福,镇淮楼,百尺高楼迥，烟云面面开。蜀山还北向，淮水自南来。荒草寒筝浦，斜阳下弩台。不须悲故国，重吊楚江隈。,6
Tang,王烈,塞上曲二首 其一,红颜岁岁老金微，砂碛年年卧铁衣。白草城中春不入，黄花戍上雁长飞。,2
Yuan,方一夔,晚坐二首 其一,羲娥相逐走，岁月不饶人。露重栖翰倦，月明归梦频。还家如过客，落地即成亲。世路秋风早，悠悠多贱贫。,4
Qing,释元祚,从安节宓草昆仲乞写鹤舟图,我家住近黄鹤楼，门对青青鹦鹉洲。一朝巢破防倾卵，独鹤扁舟任远游。飘零奄忽三十载，几见桑田变沧海。细柳新蒲失旧观，惟有青山常不改。去年览古凤凰台，台上白云难扫开。凤皇黄鹤遥相望，彼此茫茫招不来。浮生一梦真草草，秋月春花人易老。早知飘瓦本无情，何事从前愁不了。水田茅屋莫愁村，别有遗风古道存。采薇烹蕨从先志，头白相逢两弟昆。生性烟霞入骨髓，人爵之荣糠秕耳。胸中同有造化炉，写出真山与真水。夙世辞人兼画师，何须粉本求成规。意在笔先才落笔，坌涌元气向淋漓！我生爱画世无对，逢人索画如索债。凭君合写《鹤舟图》，渺渺胎仙水云外。,6
NanBei,谢惠连,鞠歌行,翔驰骑。千里姿。伯乐不举谁能知。南荆璧。万金赀。卞和不斫与石离。年难留。时易陨。厉志莫赏徒劳疲。沮齐音。溺赵吹。匠石善运郢不危。古绵眇。理参差。单心慷慨双泪垂。,1
Song,孔矩,鹧鸪天,却月凌风度雪清。何郎高咏照花明。一枝弄碧传幽信，半额涂黄拾晚荣。春思淡，暗香轻。江南雨冷若为情。犹胜远隔潇湘水，忽到窗前梦不成。,3
Qing,丁大英,东游续草题词,虽老身无恙，虽贫家有琴。月琴东方日，海阔而山深。,6
WeiJin,陶潜,诸人共游周家墓柏下,今日天气佳，清吹与鸣弹。感彼柏下人，安得不为欢！清歌散新声，绿酒开芳颜。未知明日事，余襟良已殚。,0
Yuan,岑安卿,沙县小楼,半载客延平，沙阳梦愈惊。蛩鸣深巷静，月昃半楼明。故国三千里，归途一月程。西风在庭树，絺绤不胜情。,4
Qing,王翃,怨东风 莺,莺语评花格。清呖。不厌柳丝长。日选新声度夕阳。趁阴藏。呼春二月江南路。草满愁来处。知是多情。句句叮咛。无奈残香委地轻。,6
Yuan,狄婉儿,秋夜语萨生,团团月桂满，蔼蔼秋兰芳。桂影天外飘，兰生王者香。贱躯入风尘，羞此兰桂芳。欢狎但下带，厌浥时沾裳。今君得君意，长愿侍君床。雉朝雊嘉树，鹁暮据盘桑。拟载指南车，相逢返北堂。共逐行云去，瞻望明星光。银灯漫绰约，玉佩解铿锵。脱此围鸾栖，盻彼远羊肠。行归作君妇，生死无相忘。,4
Yuan,吴存,宿王存善江楼,晚出番君国，夕眠王粲楼。疏砧深巷雨，残角古城秋。邂逅成幽趣，登临忆旧游。好将尘世眼，长此对螺舟。,4
Tang,嵩山女,书任生案① 其一,我本籍上清，谪居游五岳。以君无俗累，来劝神仙学。,2
Song,王山,忆盈盈题玉女池二首 其一,浮世繁华一梦休，登临因忆昔年游。人归依旧野花笑，玉冷几经坟树秋。风月过情须感慨，江山多恨即迟留。如今纵拟誇才思，事往情多特地愁。,3
Song,王洋,观击食,结习慕金仙，西方省问禅。时分四季社，报积后生缘。念恋期无问，辛勤已有年。会缘如有约，此理自谁传。,3
Ming,王宠,望至惠山适雨霁,旭日开春霁，残云变午霞。登临如有待，山水更重华。石乳初悬溜，流嘤复满花。林中有肥遁，吾欲傍生涯。,5
Ming,尹昉,其二,一时冠盖总名贤，孰不知公莫我先。白发未渝霜雪后，黄扉翻愧秕糠前。何知老境吞声日，却是中宵指正天。甚矣吾衰能复几，秪应朝暮会重泉。,5
NanBei,沈君攸,薄暮动弦歌,柳谷向夕沈馀日，蕙楼临砌徙斜光。金户半入丛林影，兰径时移落蕊香。丝绳玉堂传绮席，秦筝赵瑟响高堂。舞裙拂履喧珠佩，歌响出扇绕尘梁。云边雪飞弦柱促，留宾但须罗袖长。日暮歌钟恒不倦，处处行乐为时康。,1
Qing,方浚颐,浴日亭用东坡韵,星稀月堕晓钟天，放眼波罗江上湾。浊雾荡开龙穴树，断霞流过虎门山。浮沈岛屿双涵影，轩豁乾伸一解颜。夜半石楼同壮观，咸池疑在海中间。,6
Ming,古文集,宝江渔唱,秋水长天一色清，月明江上踏歌声。翻思响遏行云处，争似芦洲自在情。,5
Ming,叶夔,其二,相如消渴病难当，新茗开缄喜欲狂。涤鼎汲清忙活火，一瓯便可沃枯肠。,5
Yuan,元淮,立春日赏红梅（己丑。）,昨夜东风转斗杓，陌头杨柳雪才消。晓来一树如繁杏，开向孤村隔小桥。应是化工嫌粉瘦，故将颜色助花娇。青枝绿叶何须辨，万卉丛中夺锦标。,4
Tang,元阳子,其十五,三四同居共一室，一二夫妻为偶匹。要假良媒方得亲，遂使交游情意密。,2
NanBei,郑道昭,咏飞仙室诗,岩堂隐星霄，遥檐驾云飞。郑公乘日至，道士投霞归。,1
Qing,王中溎,黄华山瀑布,黄华山接白云平，飞瀑悬崖势若倾。千尺珠帘寒不卷，九天银汉落无声。锦屏对峙开云母，丹壁中分界水精。我欲寻源登绝顶，仙人楼上坐吹笙。,6
Song,方逢辰,石峡山茶盛开 其一,冰崖赤骨物俱老，火树生阳我不孤。铁叶几经寒暑战，丹心不为雪霜枯。托根峡里老居士，加号花中烈丈夫。颜色不淫枝干古，洛阳牡药只为奴。,3
Ming,王龙起,乌夜啼,春梦依稀才半枕，月光寒透鸳鸯锦。永夜愁醒听漏长，悄悄兰釭照独寝。幽蛬渐动声未巳，杨柳阶头滴露水。城乌欲栖不得枝，尽情哑哑东风里。,5
Song,王令,何处难忘酒十首 其一,何处难忘酒，君臣草昧初。谋臣偷贼胆，力士斡凶锄。日月明将霁，乾坤害欲除。此时无一盏，何以壮雄图。,3
Tang,佚名,夏日野望,出户过河梁，登高试望乡。云随愁处断，川逐思弥长。晚吹低丛草，遥山落夕阳。徘徊噎不语，空使泪沾裳。,2
Tang,僧行满,送最澄上人还日本国,异域乡音别，观心法性同。来时求半偈，去罢悟真空。贝叶翻经疏，归程大海东。何当到本国，继踵大师风。,2
Ming,王建极,其六,万树飞花绕碧空，韶光应与昔年同。朱帘半卷胭脂雨，绣幕轻摇兰麝风。燕拂林霞分嫩绿，蝶翻草露湿妖红。玉人推枕春眠起，玉减金松一顾中。,5
Yuan,尚仲贤,天下乐,纵便有铁壁银山也撞开。哎。你个英也波才。休浪猜。你既肯面缚归降。我也须降阶接待。请将军去了服。罢了哀。俺今日与将军庆贺来。,4
Tang,王烈,酬崔峒,徇世甘长往，逢时忝一官。欲朝青琐去，羞向白云看。荣宠无心易，艰危抗节难。思君写怀抱，非敢和幽兰。,2
Song,王易简,咏保母帖,黄閍断刻得者谁，双松下殉方壶螭。其文记述保母李，云是大令之所为。点画安知尚年少，笔不可掣从儿时。当其翰墨托久计，异哉岁月如前期。为怜樵人巧收拾，岂无行道犹嗟咨。残砖裹送平原家，阅古众帖奚独遗。穷诹远引商是非，具眼落落多传疑。尘埃尺纸拂陈迹，闻君好事捲赠之。简编无端发汲冢，陵谷何年沈岘碑。坐中赏识本易厌，世外隐伏劳旁窥。骚人胜士一朝玩，孝子慈孙千古悲。君不见钟侯书法亦大奇，下穿墟墓求其师。,3
Ming,文彭,碧峰寺分得襟字,地胜牵幽兴，僧閒澄道心。昔年曾寄迹，今日复登临。杉桧丹青古，云霞殿阁森。惭余羁旅客，乘醉一披襟。,5
Tang,僧令参,明照和尚和后再作（题拟）,入门如电拂，后土合知无。回头却问我，终是病迁芦。,2
Ming,叶汉,过江津,晓渡江津江水平，舟人荡桨见潮生。秋过夹岸多荒草，雨后长桥长绿蘋。地尽三巴闻雁影，山连两峡隐猿声。家乡缥缈诸天外，归梦犹悬五凤城。,5
Song,尹焕,霓裳中序第一 茉莉咏,青颦粲素靥。海国仙人偏耐热。餐尽风香露屑。便万里凌空，肯凭莲叶。盈盈步月。悄似怜、轻去瑶阙。人何在，忆渠痴小，点点爱轻撅。愁绝。旧游轻别。忍重看、锁香金箧。凄凉清夜簟席。杳杳诗魂，真化风蝶。冷香清到骨。梦十里、梅花霁雪。归来也，恹恹心事，自共素娥说。,3
Ming,毛会建,西爽亭①,天高地下河山邈，龌龊满前人易老。何当一气相周旋，惟有长空净如埽。此气四空同不磨，长庚映之益光皦。有时逼人眉宇间，霜棱日角常矫矫。有时注人胸臆中，冰壶玉尺常皎皎。我游黄鹤凡几年，鹄城石镜恣探讨。曾闻岩畔有奇字，“西爽”勒石当空窅。藓蚀虫斑字剥落，土花瘗影不可考。余子夏子日搜奇，忽然见之白云表。削壁周遭如割方，照人光洁同裂缟。两字峥嵘不盈尺，漏痕钗脚都完好。不书人地不书年，一片精魄成绍缭。信如此气坚不磨，入石千龄静相保。二公好事复耽诗，大言小言皆绝倒。更许他时为结亭，翼然端不让仙枣。我昔岣嵝访禹碑，摹刻大别称工巧。涌月高台近咫尺，曹公落笔非草草。从此隔江还鼎峙，沐日浴月是三岛。白云黄鹤任去来，永为河山作琛宝。诗成与尔倾百觞，目光四射天地小。,5
NanBei,北魏孝庄帝,临终诗,权去生道促，忧来死路长。怀恨出国门，含悲入鬼乡。隧门一时闭，幽庭岂复光。思鸟吟青松，哀风吹白杨。昔来闻死苦，何言身自当。,1
Yuan,朱善,甲戌过桃源驿,迥与武陵异，偶然名字同。祇知迎驿使，岂识问渔翁。危质惭蒲柳，浮生愧梗蓬。何由访仙境，不与世人通。,4
Ming,王弼,又赋金鱼,早从江市乞鱼秧，养得纤纤翠鬣长。稍觉波涛吹夜海，便惊风雨到秋堂。悠然不畏银床近，伏处应贪石盎凉。此意分明鱼是我，千年谁复问蒙庄。,5
WeiJin,傅咸,诗,淫雨弥旬日。河流若奔渠。春敷和气百鸟鸣。,0
Ming,方起鹏,旧白鹤楼谒吕祖师,懒将点石误时流，葛水楼空草满丘。携去青蛇铓映月，乘风再醉洞庭秋。,5
Song,王藻,盖仙山六题 其一 仙洞,仙人驾鹤上三清，坛石空留万古名。昨夜碧天星斗烂，不闻朝礼步虚声。,3
Yuan,林泉生,赠永阳黄子邵和文丞相韵,赠君以幽兰，弃之不如草。古来沟壑间，将见壮士老。忧君君不知，慷慨为君歌。歌竟欲痛哭，言辞不能多。但愿江海水，水化作杯酒。倾倒入君怀，得君一回首。,4
NanBei,傅亮,从武帝平闽中诗,鞠旅扬城，大搜徐方。旅旌首路，元戎启行。弭楫洪河，总辔崇芒。,1
Tang,朱放,九日与杨凝崔淑期登江上山会有故不得往因赠之,欲从携手登高去，一到门前意已无。那得更将头上发，学他年少插茱萸。,2
Ming,丁鹤年,逃禅室卧病简诸禅侣,高秋多病客，古寺寄黄昏。野迥常疑虎，天寒早闭门。离愁灯下影，乡泪枕边痕。赖有诸禅侣，情亲似弟昆。,5
Tang,上官仪,故北平公挽歌,木落园林旷，庭虚风露寒。北里清音绝，南陔芳草残。远气犹标剑，浮云尚写冠。寂寂琴台晚，秋阴入井干。,2
Song,丘崇,其七 铁笛亭,横笛人何在，山空花自开。不妨听晚弄，声与壮心来。,3
Qing,丁澎,慰李琳枝侍御诏狱,抗疏今何事，身危直道难。忽闻收北寺，不敢问南冠。草莽臣无状，朝廷法屡宽。圣明知汝戆，频取谏书看。,6
Yuan,武汉臣,梁州第七,我去那锦被𥚃舒头作耍。红裙中插手难当。争锋处准备着施谋量。显吹弹歌舞。论角徵宫商。使心猿意马。逞舌剑唇鎗。着那等嫩鸽雏眼脑着忙。讪杓徕手脚慌张。若是我老把势展旗幡立马停骖。着那俊才郎倒戈甲抱头缩项。俏勤儿卸袍盔纳款投降。论胸襟。纪纲。我是寨儿中风月的元戎将。善吟咏会波浪。能撰梨园新乐章。我可便旋打会新腔。,4
Yuan,安熙,次韵书事,野性元孤洁，无朋尽自皤。业荒闻道浅，静久阅人多。灵凤宁栖枳，冥鸿本避罗。南游有高兴，何处是沧波？,4
NanBei,刘孝绰,三日侍华光殿曲水宴诗,薰祓三阳暮，濯禊元巳初。皇心眷乐饮，帐殿临春渠。豫游高夏谚，凯乐盛周居。复以焚林日，丰茸花树舒。羽觞环阶转，清澜傍席疏。妍歌已嘹亮，妙舞复纡馀。九成变丝竹，百戏起龙鱼。,1
Tang,李蒙,娥女泉赋,水之裔。岩之偏。娈彼娥女。浏为沈泉。伊昔巧笑淑灵。秾华艳色。赪唇发而寥亮。素袖盘而掩抑。故能倾北方。掩南国。超俗绝世。神穷化极。于是凄兮雨湿。黯兮云沈。销玉貌与纨质。冶琼姿及蕙心。舞成水态。歌入流音。脸眇眇以波尽。眉娟娟而月深。观其岸草翠积。厓苔绮映。列山光以泛滟。悬树色而涵静。引耀冰玉。贞明石镜。能含上善之心。不改至柔之性。若乃蠲祀典。戒良辰。蘋藻前奠。笙竽下陈。莫不淋漓玉集。滴沥珠新。声呜咽而成韵。泪阑干而向人。及夫严风岁晚。炽景炎节。水壮河沈。流枯海绝。则必温溜冬汛。寒光夏冽。异黄泉之下冥。殊流水之东阅。噫。化将云尽。奚假物而独灵。道或既存。苟得仁而何怼。靡度可持。安知荣悴。望神光兮水潜。鉴化迹兮山閟。搴杜若以谁与。弄潺湲而增思。,2
Ming,于若瀛,栀子,萱花薝卜亚枝柔，夏艳春娇取次收。丽朵乍开金谷障，冷香乱堕水晶毬。,5
Ming,王纶,夕阳岩,岩落金乌影半收，牧童归去笛横牛。鲁阳千载戈犹在，挽却馀光为岳留。,5
Qing,方拱乾,舂声,在家愁闻砧，砧声为客衣。在客愁闻舂，舂声为客饥。舂本非恶声，客耳自凄其。砧声砧者苦，舂声闻者悲。此地尽为客，室家亦羁縻。遘此八月霜，稻粱同草衰。稗种贱独早，皮尽乃得糜。十斗舂一斛，家家急朝炊。两舂一口资，廿口将安资？夜长月色苦，冷淡无光辉。声声相断续，远近闻一时。悲馀转成喜，得食谅不迟。便作笙竽听，天风任尔吹。,6
Song,释妙普,警众三首 其一,学道犹如守禁城，昼防六贼夜惺惺。中军主将能行令，不动干戈致太平。,3
WeiJin,殷仲文,送东阳太守诗,昔人深诚叹，临水送将离。如何祖良游，心事孱在斯。虚亭无留宾，东川缅逶迤。,0
Qing,王至甸,其二,劫后楼台感不胜，卅年如梦数中兴。红桥西去垂杨老，照尽沧桑几处镫。,6
NanBei,萧子良,侍皇太子释奠宴诗,霜轻流日，风送夕云。雕檐结彩，绮井生文。四琏合旨，八簋舒芬。,1
Song,王得臣,过少林辄书四韵兼诒长老庆禾士,天入千岩碧，林收曼古春。静中深有境，险外绝无邻。宦牒婴污色，禅关脱世尘。安心无觅处，断臂为何人。,3
Ming,于鉴之,其九,萝窗静翳镇春冬，澹漠偏于节物浓。柚美故堪供禹锡，松高应不受秦封。悬裈醉后矜南阮，昼障薰余惬小宗。自共古贤风性近，非关人世调难逢。,5
Tang,元结,其四 小回中,丛石横大江，人言是钓台。水石相冲激，此中为小回。回中浪不恶，复在武昌郭。来客去客船，皆向此中泊。,2
Qing,王采薇,山夕,将暝室生白，松花满石阑。碧潭琴影瘦，黄叶客衣单。网露迷兰径，茶烟惹竹竿。琼枝空忆梦，挑饭不能餐。,6
Qing,文昭,重阳后三日登水南庄纵目楼,扶醉登楼怯，临风醒困眠。菊残重九后，雁没夕阳边。淡月如佳士，青山改少年。横裁罗底绢，平远写遥天。,6
Yuan,方回,梅雨连日五首 其一,蓑笠千村外，乾坤五月中。若无梅子雨，焉得稻花风。深贮陂塘满，交流畎浍通。还知周廪积，敢叹阮途穷。,4
Yuan,余嘉宾,其五,大隐屏南天柱峰，青天笋立玉芙蓉。凭将宇宙支撑住，赐与白云清净封。,4
Yuan,朱得先,次冯介溪閒居韵,竹屋松窗杳霭间，林猿沙鸟共溪山。种花长占青春好，读易堪消白昼閒。隐处云泉思共酌，梦中烟树正相关。他年容我狂吟否，独立斜阳拄杖斑。,4
Song,《靖康小雅》作者,提举京城四壁守禦刘公（韐）,有赫刘公，心在王室。气吞强敌，忠贯日月。九鼎既沦，四溟荡潏。公如山岳，万仞屹屹。富贵莫诱，威武莫屈。仗节而死，无愧委质。,3
Song,王易简,摸鱼儿 紫云山房拟赋莼,怪鲛宫、水晶帘捲，冰痕初断香缕。澄波荡桨人初到，三十六陂烟雨。春又去。伴点点荷钱，隐约吴中路。相思日暮。恨洛浦娉婷，芳钿翠剪，奁影照凄楚。功名梦，消得西风一度。高人今在何许。鲈香菰冷斜阳里，多少天涯意绪。谁记取。但枯豉红盐，溜玉凝秋箸。尊前起舞。算唯有渊明，黄花岁晚，此兴共千古。,3
Ming,王一岳,上林吏隐歌,五岭由来炎瘴方，上林之地更幽僻。雨霰冥濛扫不开，四壁寒蛩声唧唧。萧条茅屋两三间，竹树烟村五六七。层峦叠翠矗青霄，云往云来蔽白日。参天老树虬龙蟠，涧里玄猿悲月夕。山中野老不记年，只看山花为岁历。妇持筐篚夫锄犁，南亩东墟各努力。陌头春色岁华新，男女行歌两抛掷。蓬头跣足去来忙，猺獞持戈当路侧。我挽江流洗瘴氛，拔剑指天山破裂。千厓豺虎永潜消，尽扫蛮尘归统一。昔时射策谒金门，鹏运九天搏两翼。谁知塌羽落大荒，驽乘只堪充下枥。遥瞻溪表紫流霞，粤鄙微躯抱忠赤。公馀閒暇碧槐亭，笑领清风卧松石。有时后圃看奴锄，篱菊莲池随意植。忽听林间野鸟鸣，逶迤小径苍苔湿。举头闽峤白云横，鹡鸰原头胡寂寂。纵有兰芽阶下生，奚似彩舞堂前席。我歌吏隐且奈何，长啸一声天地碧。,5
Song,王安中,和御制白莲诗 其一,十丈层檐日脚留，香风吹滟曲江秋。石梁架海三山近，玉井移莲八月稠。白雪高盘初缕鲙，青天露坐晚临流。夹城飞观烟云合，端觉身从物外游。,3
Ming,王永积,题署中八风亭,三年悲宦迹，天地此空亭。棱角磨须尽，方圆化欲冥。相看头半白，又见草还青。大醉拼今夕，无劳叹独醒。,5
Ming,王问,大司马统师至姑苏久旱霖雨适降,方召佐周宣，王师动以天。式瞻灵雨降，恰在福星前。杀气穷桑海，华滋润芋田。山农有谣颂，应并凯歌传。,5
Yuan,朱浚,其二,西风落叶长安梦，晚节寒华老圃心。,4
Tang,朱放,经故贺宾客镜湖道士观,已得归乡里，逍遥一外臣。那随流水去，不待镜湖春。雪里登山屐，林间漉酒巾。空馀道士观，谁是学仙人。,2
Ming,王嗣经,青溪水亭迟叶五循甫,渌水微风爽气新，重重楼榭接花津。葡萄叶暗宜留客，杨柳条疏好望人。,5
Ming,王叔杲,题画册,复磴摩云起，丹梯入望悬。残林寒野照，飞瀑挂晴天。虚阁孤云度，遥山暮霭连。苔纹滋径滑，萝翠滴衣鲜。采药归玄圃，餐芝卧紫烟。未能追雅躅，空自叹尘缘。,5
Ming,王弼,题太子楼,叠石为楼云与平，楼荒空有石峥嵘。残基草长阴狐啸，幽壑人希野燐明。少主羁魂悲海岛，孤臣忠愤殪燕京。只今楼下潺湲水，似为当年作怨声。,5
Ming,尤侗,至建宁送朱素书往汀州,细雨钱塘共放舟，残镫浊酒几淹留。日扶短竹穿危岭，夜拥寒衾枕急流。山鬼路深花窈窕，土人语杂鸟钩辀。送君更上临汀去，春水平添万里愁。,5
Yuan,于石,得家书,久客秋又晚，思家梦屡惊。空阶闻叶落，隔树见灯明。亲老贫常健，儿痴学未成。凄凉今夜月，照我故乡情。,4
Ming,王玉峰,水底鱼,净扮张元领兵上：雷厉风行。惟闻人马声。教他不及掩耳。玉石尽皆焚。玉石尽皆焚。,5
Ming,尹邦宁,凤凰台,凤社屯冠盖，风光挹舞雩。形骸天地外，今古笑谈馀。树静阴常合，春浓乐与俱。披襟何洒洒，携手咏归欤。,5
Ming,尹台,馆出即事,霾阴开禁籞，霁色转天衢。苑柳飘云絮，渠荷散雨珠。时纡金阁步，日傍绮寮趋。才伎惭虚薄，论思一字无。,5
Yuan,方行,游槎峰,北极高临复道低，金银台殿与云齐。山中日月开新教，海内文章忆旧题。西涧水深龙已化，东峰树老鹤同栖。清游更拟陪诸老，绝壑天风散杖藜。,4
Ming,叶太叔,秋日阴,萧瑟是何处，秋风不可寻。红无江日照，黑见海云阴。急涌潮侵岸，悲鸣鸟在林。寥寥萝径里，黄叶坐来深。,5
NanBei,鲍子卿,咏玉阶诗①,玉阶已夸丽，复得临紫微。北户接翠幄，南路抵金扉。重叠通日影，参差藏月辉。轻苔染珠履，微淀拂罗衣。独笑昆山曲，空见青凫飞。,1
Yuan,僧行端,一步一纷烦,落日照江村，秋花艳欲燔。芒鞋遥路客，一步一纷烦。,4
NanBei,王韶之,其二十,王道纯，德弥淑。宁八表，康九服。道礼让，移风俗。移风俗，永克融。歌盛美，造成功。咏徽烈，邈无穷。,1
Tang,宋之问,麟趾殿侍宴应制,北阙层城峻，西宫复道悬。乘舆历万户，置酒望三川。花柳含丹日，山河入绮筵。欲知陪赏处，空外有飞烟。,2
Qing,僧元璟,斥堠,五里与十里，一双复一只。送尽往来人，转似无情客。,6
Ming,王祎,吴江别莲上人,飘零有若此，离别复如何。情剧酒杯少，愁添诗句多。荒村黄叶树，极浦白鸥波。回首相携处，秋风玛瑙坡。,5
Qing,方式济,扫地,抱帚倚户立，寒风吹衣巾。凌晨汲土井，洒扫庭陔尘。扫尘不扫雪，留取寒意真。弃帚出门望，边尘浩无垠。俯视秽草积，仰见黄云昏。放废敢晏安，劳力清心神。强炼未死骨，涸水潜穷鳞。家破散如雨，一仆随征轮。偶效胼胝力，赪颜诩辛勤。万里亲童奴，傲惰谁能嗔。,6
Ming,王钟灵,煮土行,董泽之浸汇为川，弥望斥卤不可田。匝地居民数百户，谋生谁敢听自然。哀哉惮人不惜力，各辟町畦成陌阡。辘轳转落三更月，激高就下掘井泉。南风薰兮地气作，圹野会增灶底烟。非硝非盐煮作卤，瓮片擎出色色鲜。肩挑牛运亦日利，龟手茧足只自怜。阴风怒号鬼火起，畚帚交加夜不眠。农隙作苦无暇晷，多少晨昏起看天。猾胥祗取充赋额，忍使不毛也税钱。从此小人无馀利，剜却心头医眼前。,5
NanBei,庾信,其五,洞灵尊上德，虞石会明真。要妙思玄牝，虚无养谷神。丹丘乘翠凤，玄圃御斑麟。移梨付苑吏，种杏乞山人。自此逢何世，从今复几春。海无三尺水，山成数寸尘。,1
Ming,王守仁,古道,古道当长阪，肩舆入暮天。苍茫闻驿鼓，冷落见炊烟。冻烛寒无焰，泥炉湿未燃。正思江槛外，閒却钓鱼船。,5
Song,方丰之,绝句,舍人早定江西派，句法须将活处参。参取陵阳正法眼，寒花承露落毵毵。,3
Tang,僧栖白,八月十五夜玩月,寻常三五夜，不是不婵娟。及至中秋满，还胜别夜圆。清光凝有露，皓魄爽无烟。自古人皆望，年来又一年。,2
Qing,方苞,送杨黄在北归,吾衰驹隙短，君去塞云高。嘉会生难再，离心别后劳。风霜随客路，药饵仗儿曹。何日还三径，音书附羽毛。,6
Yuan,伯颜,春日绝句,几片残红点客衣，小溪流水鳜鱼肥。画桥尽日无人过，杨柳青青燕子飞。,4
Ming,王应鹏,谒中岳,五岳从中起，平生此胜游。紫云飞绝顶，灵气溢皇州。日落诸天暮，风摇万树秋。因怀封禅事，吟对独悠悠。,5
NanBei,庾信,其七,道生乃太乙，守静即玄根。中和炼九气，甲子谢三元。居心受善水，教学重香园。凫留报关吏，鹤去画城门。更以忻无迹，还来寄绝言。,1
WeiJin,杨泉,织机赋,伊百工之为伎，莫机巧之最长。似人君之列位，象百官之设张。立匡郭之制度，如城隅之圆方。应万机以布错，实变态之有章。是以孟秋之月，首叙庶物。工民呈材，取彼椅梓，桢干修枝。名匠骋工，美乎利器。心畅体通，肤合理同。规矩尽法，因事作容。好无不媚，事无不供。于是乎女工就，素丝轻。贯综纪，简奸清。织女扬翚，美乎如芒，丽姿妍雅，动有令光。足闲蹈蹑，手习槛匡。节奏相应，五声激扬。浊者含宫，清者应商。和顺成柔，慷慨成刚。屈伸舒缩，沈浮抑扬。开以厌间，阖以高梁。进以悬鱼，退以侠疆。气变相应，阴感乎阳。僶俛不及，进却颉颃。事物之宜，法天之常。既合利用，得道之方。,0
Ming,王道纯,望终南山,幽人书屋对南山，耸翠层峦霄汉间。正脉冥搜连华岳，分支遥想入峣关。也知紫阁真堪隐，更有丹砂可驻颜。拟向天门朝绛节，将无羽翰点仙班。,5
Qing,方殿元,六歌 褒斜道,褒斜道，三载烽烟令人老。嵯峨云栈四百里，其下黑龙江中水。北走三秦南走蜀，长蛇猛虎盘深谷。张良一烧不可测，顾盼从容得秦鹿。诸葛艰难数出师，大星夜落三军哭。英雄成败且有数，况乃区区一狐兔。黄尘澒洞入秦川，风雪关山劳远戍。铁马回头望陇山，断肠家过秦川路。更有子午与黄金，十里百折伤人心。悬崖峭壁日月黑，使尔战魂招不得。,6
Song,方翥,读易,昼出阳关已断肠，那堪真别更凄凉。痴人刻水方求剑，一息舟行过夜郎。,3
Ming,丘吉,春夜二首 其一,银瓶浇茗漱春酲，倚遍雕阑睡未成。灯火谁家庭院里，樱桃花下尚吹笙。,5
WeiJin,绿珠,懊侬歌,丝布涩难缝，令侬十指穿。黄牛细犊车，游戏出孟津。,0
Yuan,王逢,其二,湖山千古胜，富贵一时心。茉莉花浮酒，芙蓉火炷沈。骢文停岸马，绣羽并沙禽。再度云回曲，萧萧鹤满林。,4
Tang,丘上卿,和主司王起（一作和主司酬周侍郎）,常将公道选诸生，不是鸳鸿不得名。天上宴回联步武，禁中麻出满寰瀛。簪裾尽过前贤贵，门馆仍叨旧学荣。看著凤池相继入，都堂那肯滞关营。,2
Ming,王汝玉,宿徐良夫宅留别,月中人语歇，松子落空山。高树风初向，閒灯门半关。今宵暂同宿，明发惆孤还。别有重来兴，溪阴莫雪间。,5
Ming,方学渐,白云岩,磴道斜飞瀑，岩花半入云。望中孤鸟没，天外一江分。竹柏山楼色，旃檀石鼎熏。轩然长啸发，清兴好谁闻。,5
Song,元绛,次韵和君贶会赵叔平少师,黄发逍遥并旧臣，燕閒加意占先春。成龙天外惟三友，积雪筵中止数人。昔日荐才闻最课，当年诵赋得魁伦。会须共作游河侣，五老星飞事更新。,3
Ming,王永积,五里湖,一篙春水没平芜，远望岧峣映玉符。潋滟连空云不雨，潇湘入眼画难图。鸬鹚出没鱼同患，鸠鹊阴晴鸟各呼。却笑沧江垂钓叟，收纶饵得巨螯无？,5
NanBei,祖莹,悲彭城,悲彭城。楚歌四面起。尸积石梁亭。血流睢水里。,1
Qing,孔广覃,挽陆元鋐联,典郡矢清廉，归装片石；论诗重忠孝，大集千秋。,6
Qing,王家相,其二,米无麦无，火云日日烧肌肤。烧肌肤，汗全枯。两足瘦损何人扶，一身屈曲如籧篨。此时劳苦不得舒，他日官吏来摧租。米无麦无。,6
Yuan,王圭,和孙子善赋落梅,花尽春才半，东风枉断肠。空尊愁落月，长笛怨清商。解佩怀人远，返魂和梦香。多生馀习气，为尔借流芳。,4
Ming,文洪,志喜,桂子吹丹香满身，姓名今日荐书新。幸酬老大青云志，粗慰衰迟白发亲。雾敛南山通隐豹，水生北渚纵穷鳞。廿年一举非容易，岂是看花得意人。,5
Ming,王彝,其十一 指柏轩,行道出深楚，空庭秋飒然。风来人不见，青子落僧前。,5
Qing,王于臣,其二 春画二首,望去平林矬晚霞。夕阳移影见檐牙。杜鹃啼损杜鹃花。小石砌边匀草甲，曲阑干外散蜂衙。春愁毕竟有些些。,6
Song,僧子兰,其二,雨添一夜秋涛阔，极目茫茫似接天。不知龙物潜何处，鱼跃蛙鸣满槛前。,3
Yuan,方回,其四,閒身何所事，诗外别无心。但见独危坐，焉知长苦吟。兵戈生长老，梦幻去来今。感慨亦徒尔，宾来酒且斟。,4
Yuan,王蒙,其二,金精发奇气，剑去虎亦无。鸱夷已浮江，滕王不可呼。沉沉数千载，一鸟下平芜。,4
Yuan,阮碧云,绝句,东君情意涨如澜，画阁鸳鸯夜不寒。十二楼中春色过，好花开遍玉阑干。,4
Yuan,尹廷高,同友访厚轩归晚,松下闲乘兴，相陪访厚轩。及门曾未久，归路已全昏。钟近山藏观，灯遥树隔村。书囊谈未了，何日再开尊。,4
Song,毛雍美,宣和庚子八月大旱祷雨白兆,秋稼如茨秀欲齐，秋风日夜不胜吹。蛟龙莫恋云山卧，正是苍生渴雨时。,3
Tang,王涯,塞上曲二首 其一,天骄远塞行，出鞘宝刀鸣。定是酬恩日，今朝觉命轻。,2
Qing,王士禛,阻雨望醴泉寺用徐昌谷韵,志公飞锡处，岩壑至今深。渺渺青山路，苍苍修竹林。法云悬瀑影，幽鸟乱泉音。自叹尘中驾，空劳出世心。,6
Qing,孔毓埏,饯春,绿惨红愁不自持，匆匆又是送春时。韶光老去莺无语，别绪添来鬓有丝。榆荚雨残人事改，楝花风尽鸟声移。归期定在三冬后，日望寒梅几树枝。,6
Yuan,汪石田,客居,客子江皋草木长，断篱荒径入牛羊。沙头戍鼓缠秋色，楼外征帆送夕阳。胜日襟怀愁自拨，故园亲友病谁强。南州城下山腾笑，多见馀生似漫郎。,4
Qing,王元常,挽张之洞联,建节拟林胡，师资不远，深契平生，虽武乡管乐自比，未足颉颃，定论在千秋，伯仲直追伊吕烈；登堂随观觐，德教亲承，恍如昨日，缅温国尧舜欣逢，正殷倚畀，中朝遗一老，天公何靳富文年。,6
Qing,王之藩,古意,春江水若油，绿波生如许。惯送行人船，欸乃数声橹。,6
Song,淮安守,句,一从楚客死，淮山无颜色。,3
Song,三学诸生,句,庾岭梅花清似玉，一番香要一番寒。,3
Qing,王昕,挽吴可读联,公复何言，叹今生望绝龙髯，白首九原依圣主；人谁不死，看吾邑封高马鬣，青山千古吊忠魂。,6
Tang,宋温舒,赠英公上人,粹钟衡岳诞吾师，十九彤廷赐紫衣。青简篆文穷妙绝，碧云诗句入玄微。降龙钵里无尘染，回雁峰前有梦归。他日好同莲社约，逸眠禅坐两忘机。,2
Tang,水神,其六,白露漙兮西风高，碧波万里兮翻洪涛。莫言天下至柔者，载舟覆舟皆我曹。,2
Qing,王允持,玉烛新,自扬州梦断。叹几遍东风，流年潜换。无端信马看花去，又被莺声屡唤。玉壶贳酒，都不是、旧游庭院。凭栏久，一片冰心，笑谢杏梁双燕。试听津鼓频催，早缆解春江，绿烟零乱。相看独有玲珑月，蓬底浊醪徐劝。分香解佩，回首十年恩怨。重拈起、薄幸青楼，杜郎公案。,6
Ming,元埏,谨次赵重峰高韵。仍叙鄙怀,华发萧然客里加，光阴容易醉中过。逢君细话锁长夜，思想应知别后多。,5
Qing,方浚师,肇庆迎恩亭联,驿路界东西，直远通万里牂江，千盘庾岭；鸿泥谁主客，且坐看春帆细雨，秋水文波。,6
Yuan,撖降,无题,谁家金鸭暖梅魂，绣户春风半掩门。桃叶等閒留暮雨，梨花寂寞过黄昏。盘盘鸾髻堆云影，澹澹蛾眉扫月痕。常似谢家银烛底，凤凰钗影落瑶尊。,4
Qing,于觉世,望巢湖,长湖三百里，四望豁江天。日气来残雨，风樯落晓烟。环城一水阔，隔岸数峰妍。南国春花早，游歌半扣舷。,6
Song,王得益,送张无梦归天台,独上仙槎汴水湄，吟归旧隐赤城西。少微昨夜离丹阙，双舄何时到会稽。策杖再寻麋鹿径，采芝重蹑薜萝梯。云横皓鹤翘松唳，月白孤猿倚树啼。象帝真源通阃域，玄元幽趣达筌蹄。玉皇歌赐恩殊厚，好把贞珉刻圣题。,3
Qing,丁日昌,挽陈升三联,撒手竟何之，念半生诗酒误人，再世忽留才子气；一官今已矣，剩八口妻拿累我，重泉忍负旧交心。,6
Ming,王时保,湖口县,青山一簇几人家，帘卷湖光日未斜。好是客船来泊处，一行官柳暗平沙。,5
Yuan,吴当,清明日同学士李惟中赵子期及国学官携酒东岳宫后园看杏花 其一,柳色满河堤，春沙不作泥。家家踏青去，处处听莺啼。翠幄凌风迥，香车簇道齐。扬雄甘寂寞，载酒问幽栖。,4
Song,毛维瞻,诗一首,峭拔神仙宅，来寻烟水重。深应盘九地，高不让群峰。瞻对奇胜画，扪缘直岂容。几时莲叶下，终古鲜纹封。往事云难问，无言路有踪。桥山杳何处，侍从此攀龙。,3
Yuan,吴炳,古意,天河溶潏浮鸳鸯，彩云盘飞戏凤凰。不学朱槛雕笼鹦鹉锁白日，不学江花碧草翠羽栖炎方。东家女儿西家郎，听歌一曲且停觞。玉颜朝好暮丑恶，海枯石烂愁人肠。,4
Yuan,沈右,来鹤诗赠周玄初,缄诚上达魏元君，俄顷神霄下鹤群。顶鍊大还丹鼎火，翅沾南岳岭头云。仙人骐骥秋风远，王子笙箫午夜闻。惆怅世间留不住，却骖鸾鹤出霞雰。,4
Ming,王邦畿,客夜,日落客心惊，天风古木鸣。虚堂昏野色，深巷到溪声。人迹烟初敛，星河影渐明。踟蹰今夜梦，何以度层城。,5
WeiJin,成公绥,椒华颂,嘉哉芳椒，载繁其实。厥味惟贞，蠲除百疾。肇惟岁始，月正元日。永介眉寿，以祈初吉。,0
Yuan,王伯成,么,舒开笺无皱。磨得墨有光。就霜毫写出凌烟像。文场中立定中军帐。就兵床拜起元戎将。那里是樽前误草吓蛮书。便是我醉中纳了风魔状。,4
Qing,王士祜,渡扬子江,长江不尽来荆蜀，天堑平分控五州。地近沉舟悲战伐，人从击楫想风流。波开云日诸峰出，浪涌鱼龙夹岸浮。况值丹枫摇落尽，三山缥缈欲忘忧。,6
Ming,王天性,酬唐曙台秋日见寄,长铗归来兴已慵，却依愚谷驻飞蓬。秋风落日催霜鬓，雨夜寒灯对壁虫。寂寞杨雄谁问字，咄嗟殷浩漫书空。烦君远念山中客，并局联篇恨莫同。,5
WeiJin,阮修,患雨赋,景元二年，余耕阳武之野，在乎沙堆汴水之阳。,0
WeiJin,阮籍,其十五,西方有佳人，皎若白日光。被服纤罗衣，左右佩双璜。脩容耀姿美，顺风振微芳。登高眺所思，举袂向朝阳。寄颜云霄閒，挥袖凌虚翔。飘飖恍惚中，流眄顾我傍。悦怿未交接，晤言用感伤。,0
Tang,吴融,燕雏,掠水身犹重，偎风力尚微。瓦苔难定立，檐雨忽喧归。未识重溟远，先愁一叶飞。衔泥在他日，两两占春晖。,2
Qing,王苏,其二,陶家屋角树扶疏，纸阁萧然一榻虚。墙缺暂教浓绿护，漏痕都似硬黄书。悬河喜听乡人语，掀淖重邀长者车。舍北炊烟多未起，官贫敢叹食无鱼。,6
Tang,嵯峨天皇,其四 每歌用“带”字,溪边垂钓奈乐何，世上无家水宿多。闲钓醉，独棹歌，洪荡飘飘带沧波。,2
Qing,尤维雄,江宁邢园春宴诗,青溪笛步富笙歌，几辈词人载酒过。自昔江山春梦短，至今文采寓公多。楼台到眼皆云气，耆旧关心有逝波。不审随园旧游处，林花鱼鸟近如何。,6
Tang,何扶,送阆州妓人归老,竹翠婵娟草径幽，佳人归老傍汀洲。玉蟾露冷梁尘暗，金凤花开云鬓秋。十亩稻香新绿野，一声歌断旧青楼。芭蕉半卷西池雨，日暮门前双白鸥。,2
Ming,王子一,仙吕点绛唇,啸傲烟霞。寸心休把。名牵挂。暗𥚃年华。青镜添白发。,5
WeiJin,挚虞,太康颂,于休上古，人之资始。四隩咸宅，万国同轨。有汉不竞，丧乱靡纪。畿服外叛，侯卫内圮。天难既降，时惟鞠凶。龙战兽争，分裂遐邦。备僭岷蜀，度逆海东。权乃缘间，割据三江。明明上帝，临下有赫。乃宣皇威，致天之辟。奋武辽隧，罪人斯获。抚定朝鲜，奄征韩貊。文既应期，席卷梁益。元憝委命，九夷重译。邛、冉、哀牢，是焉底绩。（一章）我皇之登，二国既平。靡适不怀，以育群生。吴乃负固，放命南冥。声教未暨，弗及王灵。皇震其威，赫如雷霆。截彼江沔，荆舒以清。邈矣圣皇，参乾两离。陶化以正，取乱以奇。耀武六旬，舆徒不疲。饮至数实，干旄无亏。洋洋四海，率礼和乐。穆穆宫庙，歌雍咏铄。光天之下，莫匪帝略。穷发反景，承正受朔。龙马骙骙，风于华阳。弓矢囊服，干戈戢藏。严严南金，业业馀皇。雄剑班朝，造舟为梁。圣明有造，实代天工。天地不违，黎元时邕。三务斯协，用底厥庸。既远其迹，将明其踪。乔山惟岳，望帝之封。猗欤圣帝，胡不封哉！（二章）,0
Ming,叶封,赠别林蜚伯户部,软尘如海汎溟涬，蜃气楼台眩光景。芸芸朝暮轰喧豗，不问公私蛙蛙黾。九逵车马轇轕驰，盛者炎炎衰者冷。谁其摆脱萦搅缘，解听晨钟梦魂憬。异哉林子独天挺，身虽酬酢心自静，曩予彊持手版时，窃怪阔迂太孤鲠。逢君相视笑莫逆，谓能潦倒乐与并。狂吟往返读且赓，贳酒招寻醉还醒。只应方枘成锄铻，奚有疏观枉见省。言诗今数新城王，顾谓两生特清警。一人知己古所难，念此胸怀日耿耿。比来俯仰分升沈，依旧从容泯畦町。俄传布诏徵儒流，谬叨同举惭公等。天庭掞藻旷代稀，我本空疏君暇整。无如刺绣输倚门，何况撞钟以寸莛。半生夜堕眢井中，一瞬云过泰山顶。嗟乎六忆勿复歌，聊胜五穷竟靡骋。浮湛郎署犹避世，拥肿支离直县瘿。侧闻阴盛则变常，杞人之忧更怲怲，喟然归去江湖边，愿忍长饥决幽屏。淡交屈指宁可多，会面为期几何顷。凤翔千仞鸿亦冥，下视枋榆乱榛梗。滔滔才水委逝川，落落吾侪终爱鼎。,5
Song,王从,其七,秋生列岫云尤薄，泉漱悬崖路更悭。,3
Yuan,王义山,挽度宗 其一,道隆兼德厚，民庶乐难名。宫合府中一，身修天下平。有条皆快活，无事不清明。长乐天将晚，如闻问寝声。,4
Yuan,丘处机,步虚词 其一,旷荡修真教，飘飖出世门。先师开户牖，归马动乾坤。陋室回仙观，高名轧帝阍。云朋霞友会，朝礼太虚尊。,4
Ming,王问,九里泾怀陈山人,扰扰风尘后，重来泾上宫。门临寒水次，秋尽叶声中。岁序忽复暮，幽怀谁与同。思君西岭下，蓬户掩深松。,5
Qing,丁骧,挽曾纪泽联,雕虫薄小技不为，叱王尊驭，乘宗悫风，九万里经纬胸罗，记使节扬休，在宣德意、正疆圻、持体统；趋鲤奉大贤之训，纂叔重编，校康成注，八千卷丹黄手订，想史官承诏，宜列名臣、兼文苑、合儒林。,6
Ming,尹春,醉春风,池上残荷尽，篱下黄花嫩。重阳还有几多时，近、近、近。曾记旧年，那人索句，评香斗茗。望断萧郎信，懒去匀宫粉。虾须帘外晚风生，阵、阵、阵。双袖生寒，一灯明灭，博山香烬。,5
Qing,王天眷,送宋荔裳按察蜀中,法星遥指锦江隈，路入蚕丛鸟道回。万里桥边春驻马，百花潭上夜衔杯。干戈未久才生聚，井里虽存尚草莱。自是随车多化雨，三巴父老望嘘培。,6
Tang,任希古,和东观群贤七夕临泛昆明池,秋风始摇落，秋水正澄鲜。飞眺牵牛渚，激赏镂鲸川。岸珠沦晓魄，池灰敛曙烟。泛查分写汉，仪星别搆天。云光波处动，日影浪中悬。惊鸿絓蒲弋，游鲤入庄筌。萍叶疑江上，菱花似镜前。长林代轻幄，细草即芳筵。文峰开翠潋，笔海控清涟。不挹兰樽圣，空仰桂舟仙。,2
Yuan,王钝,太康道中,城郭千年旧，村墟百战馀。客途迷草径，民舍结茅庐。野烧惊文雉，河冰带锦鱼。莫轻伤往事，空惹泪沾裾。,4
Song,毛幵,水调歌头 其五 次刘若讷韵,十载刘夫子，名过庾兰成。人人争看，角犀今喜试丰盈。倾耳新诗千首，妙处端须击节，金石破虫声。此士难复得，黄口闹如羹。忆年少，游侠窟，戏荆卿。结交投分，驰心千里剧摇旌。我老公方豪健，傥许相从晚岁，忼慨激中情。洗眼功名会，一箭取辽城。,3
Qing,孔继孟,送春,落花无迹怨春归，寂寂空枝舞蝶稀。惟有呢喃双燕子，殷勤依旧傍檐飞。,6
Ming,毛奇龄,宿商丘作,弱柳环城细，丛菁被亩繁。春天行宋苑，暮雪度梁园。曲阁飞花冷，寒袍点絮温。清泠池上客，谁与共开尊。,5
Tang,李冶,感兴,朝云暮雨镇相随，去雁来人有返期。玉枕秪知长下泪，银灯空照不眠时。仰看明月翻含意，俯眄流波欲寄词。却忆初闻凤楼曲，教人寂寞复相思。,2
Tang,阮思道,送崇教大师回天台,碧云高价彻天涯，圭璧清无一点瑕。双阙再承新雨露，三吴重赏旧烟霞。水轩散味朝贤句，松院分尝御府茶。闻说赤城终未见，画图何日寄京华。,2
Ming,王遴,日观峰,荡漾涌金乌，岧峣破幽壤。愿将五夜观，天下同瞻仰。,5
Qing,尤澹仙,点绛唇 春晚，和陆素窗姊韵,昼静帘垂，落花满地莺无语。乱愁如许。不共春归去。伫望天涯，一带云连树。人何处。相思难诉。分付风前絮。,6
NanBei,崔氏,靧面辞（案：咒，俗祝字。）,取红花。取白雪。与儿洗面作光悦。取白雪。取红花。与儿洗面作妍华。取花红。取雪白。与儿洗面作光泽。取雪白。取花红。与儿洗面作华容。,1
Ming,史鉴,送吴铁峰,春色浓如酒，行行劝一杯。送君嗟此别，执手问重来。野鸟迎人语，林花著雨开。维舟未忍发，日暮更徘徊。,5
WeiJin,曹植,怨歌行,为君既不易，为臣良独难。忠信事不显，乃有见疑患。周公佐成王，金縢功不刊。推心辅王室，二叔反流言。待罪居东国，泣涕常流连。皇灵大动变，震雷风且寒。拔树偃秋稼，天威不可干。素服开金縢，感悟求其端。公旦事既显，成王乃哀叹。吾欲竟此曲，此曲悲且长。今日乐相乐，别后莫相忘。,0
Qing,方其义,风雨歌,江皋露湿渔歌苦，两岸荒鸡闻击鼓。何处征人数肠断，一声新雁三更雨。,6
Song,王月山,齐天乐,夜来疏雨鸣金井，一叶舞风红浅。莲渚生香，兰皋浮爽，凉思顿欺班扇。秋光冉冉。任老却芦花，西风不管。清兴难磨，几回有句到诗卷。长安故人别后，料征鸿声里，画阑凭遍。横竹吹商，疏砧点月，好梦又随云远。闲情似线。共系损柔肠，不堪裁剪。听著鸣蛩，一声声是怨。,3
Qing,方士鼐,浦口,屈指金陵路，驰驱二十秋。山光看不足，暑气未全收。旅梦惊黄叶，虚名误白头。乘风挂帆去，卧听大江流。,6
NanBei,阮研,棹歌行,芙蓉始出水，绿荇叶初鲜。且停白雪和，共奏激楚弦。平生此遭遇，一日当千年。,1
Song,王开平,石门洞,层崖立水湄，绝壁万丝垂。长是烟云护，不分晴雨时。岚多琳宇湿，苔滑石桥危。得句停舟写，春衫润不知。,3
Song,王安中,其二,云车初近紫坛阴，报享星光照羽林。万乘欲祠琳馆邃，九衢先雨玉花深。海山出日迎天步，花木催春悦圣心。帝与来牟兴嗣岁，三农呼舞仰君临。,3
NanBei,袁淑,咏冬至诗,连星贯初历，令月临首岁。荐乐行阴政，登金赞阳滞。收凉降天德，萌华宣地惠。司瑞记夜晞，书云掌朝誓。,1
NanBei,沈约,却东西门行,驱马城西阿，遥眺想京阙。望极烟原尽，地远山河没。摇装非短晨，还歌岂明发。修服怅边羁，瞻途眇乡谒。驰盖转徂龙，回星引奔月。乐去哀镜满，悲来壮心歇。岁华委徂貌，年霜移暮发。辰物久侵晏，征思坐沦越。清氛掩行梦，忧原荡瀛渤。一念起关山，千里顾丘窟。,1
Tang,湘妃庙,与崔渥冥会杂诗 其一,万里同心别九重，定知涉历此相逢。谁人翻向群峰路，不得苍梧徇玉容。,2
Song,王逸民,江城子 中秋忆举场,秀才落得甚乾忙。冗中秋，闷重阳。百年三万，消得几科场。吟配十年灯火梦，新米粥，紫苏汤。如今且说世平康。收战场。息欃枪。路断邯郸，无复梦黄梁。浪说为农今决矣，新酒熟，菊花香。,3
Ming,史可程,摸鱼儿 和其年清明词,过江来、碎心寒食，泪倾鹃血盈斗。春衫湿透桃花雨，情种如君都有。难消受。旋埋却、灯前月下调簧咮。莺僝燕僽。况齿稚何戡，技工怀智，俏惹白杨覆。花开谢，此意缠绵厮斗。鹍弦那得重奏。笙歌曾恼司空眼，玉树声消残漏。情偏逗。君不见，鲛珠红印湓城袖。春愁叠凑。任画字旗亭，听歌金谷，肠断曲屏后。,5
Tang,王涯,其四,啼莺绿树深，语燕雕梁晚。不省出门行，沙场知近远。,2
NanBei,张融,海赋,分浑始地，判气初天。作成万物，为山为川。总川振会，导海飞门。尔其海之状也。之相也：则穷区没渚，万里藏岸，控会河、济、朝总江、汉。回混浩溃，巅倒发涛。浮天振远，灌日飞高。摐撞则八弦摧隤，鼓怒则九纽折裂。𪭯长风以举波，漷天地而为势。𤄁泽涾洽，来往相拉，汨湥𣻷渤，穴羊石成窟。西冲虞渊之曲，东振汤谷之阿。若木于是乎倒覆，折扶桑而为渣。濩𤄶𣶯浑，涫𣷓碨雍，渤淬沦澊，澜浅垄嵷。湍转则日月似惊，浪动而星河如覆。既裂太山与昆仑相压而共溃，又盛雷车震汉破天以折毂。卷涟涴濑，辗转纵横。扬珠起玉，流镜飞明。是其回堆曲浦，欹关弱渚之形势也。沙屿相接，洲岛相连。东西荡潏，如满于天。梁禽楚兽，胡木汉草之所生焉。长风动路，深云暗道之所经焉。苕苕蒂蒂，窅窅翳翳，晨鸟宿于东隅，落河浪其西界。茫沆汴河，汨磈漫桓。旁踞委岳，横竦危峦。重彰岌岌，攒岭聚立。山律𥖚山林山铁，架石相阴。山阴山隤陀陀，横出旁入。嵬嵬磊磊，若相追而下及。峰势纵横，岫形参错。或如前而未进，乍非迁而已却。天抗晖于东曲，日倒丽于西阿。岭集雪以怀镜，岩昭春而自华。江洚𣵁伯，漈岩拍岭。触山䃶石，污湂𣽬况，碨泱𣽻𣶰，流柴磹嵏九。顿浪低波，𦷦䂭硄，折岭挫峰，牢浪硠掊，崩山相𮁇），万里霭霭，极路天外。电战雷奔，倒地相𥕤。兽门象逸，鱼路鲸奔。水遽龙魄，陆振虎魂。却瞻无后，向望何前。长寻高眺，唯水与天。若乃山横蹴浪，风倒摧波。磊若惊山竭岭以竦石，郁若飞烟奔云以振霞。连瑶光而交彩，接玉绳以通华。尔乎夜满深雾，昼密长云，高河灭景，万里无文。山门幽暖，岫户葐蒀。九天相掩，五地交氛。汪汪横横，沆沆浩浩。淬溃大人之表，泱荡君子之外。风沫相排，日闭云开。浪散波合，岳起山隤。若乃漉沙构白，熬波出素。积雪中春，飞霜暑路。尔其奇名出录，诡物无书。高岸乳鸟，横门产鱼。则何㦬鳙鮨，𩹉魜𩸄䱻。哄月吐霞，吞河漱月。气开地震，声动天发。喷洒哕噫，流雨而扬云。乔颅壮脊，架岳而飞坟。珽动崩五山之势，瞷𬑆焕七曜之文。蟕蠵瑁蛑。《艺文类聚》作「玳瑁」。绮贝绣螺。玄朱互彩，绿紫相华。游见秋濑，泳景登春。伏鳞渍彩，升魵洗文。若乃春代秋绪，岁去冬归。柔风丽景，晴云积晖。起龙途于灵步，翔螭道之神飞。浮微云之如瞢，落轻雨之依依。触巧途而䃭远，抵栾木以激扬。浪相礴而起千状，波独涌乎惊万容。苹藻留映，荷芰提阴。扶容曼彩，秀远华深。明藕移玉，清莲代金。眄芬芳于遥渚，泛灼烁于长浔。浮舻杂轴，游舶交艘。帷轩帐席，方远连高。入惊波而箭绝，振排天之雄飙。越汤谷以逐景，渡虞渊以追月。遍万里而无时，浃天地于挥忽。雕隼飞而未半，鲲龙趠而不逮。舟人未及复其喘，已周流宇宙之外矣。阴鸟阳禽，春毛秋羽。远翅风游，高翮云举。翔归栖去，连阴日路。澜涨波渚，陶玄浴素。长纮四断，平表九绝。雉翥成霞，鸿飞起雪。合声鸣侣，并翰翻群。飞关溢绣，流浦照文。尔夫人微亮气，小白如淋。凉空澄远，增汉无阴，照天容于鳀渚，镜河色于鲨浔。括盖馀以进广，浸夏洲以洞深。形每惊而义维静，迹有事而道无心。于是乎山海藏阴，云尘入岫。天英篇华，日色盈秀，则若士神中，琴高道外。袖轻羽以衣风，逸玄裾于云带。筵秋月于源潮，帐春霞于秀濑。晒蓬莱之灵岫，望方壶之妙阙。树遏日以飞柯，岭回峰以蹴月。空居无俗，素馆何尘。谷门风道，林路云真。若乃幽崖𨹝𨺭，隈隩之穷，骏波虎浪之气，激势之所不攻。有卉有木，为灌为丛。络糅网杂，结叶相笼。通云交拂，连韵共风，荡洲礉岸，而千里若崩，冲崖沃岛，其万国如战。振骏气以摆雷，飞雄光以倒电。若夫增云不气，流风敛声。澜文复动，波色还惊。明月何远，沙里分星。至其积珍全远，架宝谕深。琼池玉壑，珠岫㻁岑。合日开夜，舒月解阴。珊瑚开缋，琉璃竦华。丹文镜色，杂照冰霞。洪洪溃溃，浴干日月。淹汉星墟，渗河天界。风何本而自生，云无从而空灭。笼丽色以拂烟，镜悬晖以照雪。尔乃方员去我，混然落情。气暄而浊，化静自清。心无终故不滞，志不败而无成。既覆舟而载舟，固以死而以生。弘刍狗于人兽，导至本以充形。虽万物之日用，谅何纬其何经。道湛天初，机茂形外。亡有所以而有，非胶有于生末。亡无所以而无，信无心以入太。不动动是使山岳相崩，不声声故能天地交泰。行藏虚于用舍，应感亮于圆会。仁者见之谓之仁，达者见之谓之达。咶者几于上善，吾信哉其为大矣。,1
Ming,王缜,次贺志同侍御感怀韵时志同巡按福建闻京师大水抗疏请建储裁内侍时多忌之 其一,豹变增文采，鸿飞振羽仪。至诚能动物，直道不随时。日远容光射，天高化轴移。从来忠烈士，铁石托盟期。,5
Song,僧子兰,登楼忆友,物象远濛濛，周回极望中。带烟千井树，和磬一楼风。月色寒沈地，波声夜飏空。登临无限趣，恨不与君同。,3
WeiJin,张华,其三,清风动帷帘，晨月叹幽房。佳人处遐远，兰室无容光。襟怀拥虚景，轻衾覆空床。居欢惜夜促，在戚怨宵长。拊枕独啸叹，感慨心内伤。,0
Yuan,栯堂,其六,异草灵苗世莫栽，萝龛禅起独徘徊。岳僧近写《茶经》去，海客遥寻药坞来。晓洞云腥龙孕子，夜天月冷兔怀胎。事殊世异真风远，汉武开池见劫灰。,4
WeiJin,王珉,直中书诗,高阁临云日，险岑仰天居。,0
Ming,方孟式,待月,迟月淡笼烟，期人较可怜。荷风疏雨后，萤火乱星前。乌鹊残生影，梧桐隐半弦。因之默坐久，花上月娟娟。,5
NanBei,魏收,美女篇二首 其一,楚襄游梦去，陈思朝洛归。参差结旌旆，掩霭顿骖騑。变化看台曲，骇散属川沂。仍令赋神女，俄闻要虙妃。照梁何足艳，升霞反奋飞。可言不可见，言是复言非。,1
Ming,尹耕,其三,蓟门千里接云中，虏骑清宵警报同。合阵几窥青海月，鸣鞭争下黑山风。残冬战士衣仍薄，荒岁孤城廪欲空。南国十年输挽尽，防秋诸将慢论功。,5
Yuan,王鹗,至盱眙,盱眙山色势巍然，淮泗波光接远天。好景画图收不得，都将胜事付吟篇。,4
Ming,丁熿,步慕斋韵。别张伯勋（文辅）,明月班荆话，一杯去住人。川声生永夜，烟态逞新春。驲路披荒草，星朝向紫宸。天涯无限意，毕竟醉迂辛。,5
Yuan,王仲文,仙吕点绛唇,家业消乏。拙夫亡化。抛撇下。痴小冤家。整受了二十载穷孤寡。,4
Yuan,陵希惠,句,丹崖雪窦相掩映，一枝北走如翔龙。白云输雨出深谷，苍松倚壁来清风。,4
Yuan,周驰,其三,远观亭上望，风物六朝馀。古寺荆王宅，荒墩谢傅居。英灵传草树，冠盖逐丘墟。欲问当时事，飞云灭太虚。,4
Qing,僧元璟,其三,莼丝菰米及时鲜，便拟吴淞买钓船。唳鹤滩声来枕畔，横云山翠落檐前。谈谐名理青松麈，钞借奇书白玉笺。閒到四贤祠下坐，竹风青冷月孤圆。,6
Qing,王佐朝,挽吴恭亨妾李氏联,党锢蒙冤，能脱夫子之难，商务破产，又殖夫子之财，彼李络秀隋清娱，何足方此；荥阳铭墓，可方古人者贤，泷冈表阡，不及古人者位，宜白香山潘骑省，黯然伤情。,6
Qing,方世举,喜任少廷尉蘅皋丈乞休,须鬓丹霄白，艰贞久致身。孤清略时服，早退近先民。冠冕归田得，文章娱老真。大臣无逸豫，歌咏要闲人。,6
Qing,丁元照,除夕,家家爆竹送年残，我独柴门早掩关。有债未知何日了，无钱翻得此身闲。凄凉灯火三更后，潦草盘飧一夕间。回首岁除三十六，不禁低唱念家山。,6
Tang,李鹏,五言同韦子斿神泉诗,昔日鸣弦地，今闻生涧水。灵潜敝政馀，润发雕文始。滴滴流珠散，渟渟明月止。善利怀若人，淡交挹君子。镜澈无纤翳，天清涤烦滓。虚忝神仙台，何由弄风晷？,2
Ming,尹昉,初秋赠别 其一,水驿微茫不记筹，仙槎浩皛正逢秋。沧溟万里安如屋，始信人间有卧游。,5
Qing,王名世,来爽亭夜坐,虚亭敞檐荣，洞达西山对。籁歇夜逾清，磅礴此无寐。凉飔天际来，几席落空翠。佳人邈难致，澹与幽独会。冥神叨元素，浩然发深喟。,6
Qing,于范,渔家傲 遁渚即事,江上人家三十里。秋花半落凉风起。籊籊竹竿波外倚。前村里。晚鸦飞尽孤云紫。月上空山天拍水。轻烟袅袅吹芦苇。八尺渔罾缘岸徙。溪桥底。橹声遥度平林尾。,6
Yuan,王奕,题陶狄二贤祠,丰碑大字极誉扬，并祀渊明与狄梁。宇宙事皆吾己分，君臣义亦本天常。休官彭泽当存晋，取日虞渊合为唐。自是后人无远识，不知遗臭与流芳。,4
Ming,王梅,送林节推赴任琼州,见说琼州地，烟中叠浪开。远天分岛溆，晴蜃结楼台。水馆鲛人识，风樯贾舶来。桄榔秋树好，莫怨夜猿哀。,5
Yuan,奥敦周卿,【双调】蟾宫曲,西山雨退云收，缥缈楼台，隐隐汀洲。湖水湖烟，画船款棹，妙舞轻讴。野猿搦丹青画手，沙鸥看皓齿明眸。阆苑神州，谢安曾游。更比东山，倒大风流。西湖烟水茫茫，百顷风潭，十里荷香。宜雨宜晴，宜西施淡抹浓妆。尾尾相衔画舫，尽欢声无日不笙簧。春暖花香，岁稔时康。真乃上有天堂，下有苏杭。,4
Ming,叶盛,华亭徐氏水南别业,见说东湖孺子事，如今别业在南溟。水禽沙鸟冲烟白，岸芷汀兰带雨青。场圃未乾秋浸润，钩船将到晚潮腥。宦情元少乡心切，一曲《沧浪》拟共听。,5
WeiJin,陆冲,风赋,爰太玄之遐始，惟浮沉之剖分。详乾坤之至德，莫风气之独尊。配无形于大象，化万品于烟煴。释凝润于黄壤，降霈泽于苍元。生无常域，潜无定栖。擢昧聚发，寻虚散归。肆六合以骋迈，括毫毛而徘徊。引沈性于未萌，挫发形于已就。宣刚柔之流化，导四气之灵候。若乃祝融司节，炎精赫奕。敛朱唇而长啸，承音响而来薄。猥熻熠以盈扉，冽缠绵以结幕。九域荡摇，区宇挥霍。,0
Yuan,李穑,次拱北楼应制诗韵,鸾舆清晓动，文物太平初。楼迥瞻天近，诗成奉敕书。山光生悦怿，秋气集冲虚。他日南巡记，含香亦有予。,4
NanBei,萧子范,罗敷行,城南日半上，微步弄妖姿。含情动燕俗，顾景笑齐眉。不忧桑叶尽，还意畏蚕饥。春风若有顾，惟愿落花迟。,1
Song,毌丘恪,次袁说友巫山十二峰二十五韵,缣素巧貌溪山姿，宝藏肯笑虎头痴。何人夜半胠箧去，信为羽化无疑迟。魏明不惜万夫力，凿山累土誇神奇。景阳突起芳林苑，谷城文石光参差。叶公好龙广射虎，大方安能不笑之。至人于物特寓目，远象过眼心弗随。我公看山正如此，肯趁儿童脚力疲。胸中五岳镇地轴，眼底三辰昭旂旗。擢由汉庭宠分钺，来抚蜀土初褰帷。巫山一览窥妙处，写入长歌赓竹枝。坐令十二峰增重，已觉气压嵩华低。太室少室敢辈行，小孤大孤何儿嬉。岱宗日观峻徒尔，昆崙天柱高安为。出云作雨均有是，泥金镂玉彼一时。所谓造化一尤物，不在九华真在兹。中山前言恐遂废，公之妙论已四驰。半语犹存大公正，蟠胸经济看设施。要令利济均四海，无间山崖与水湄。只今苍生方属望，休戚在公颦伸眉。愿公更为天下重，所养自养观诸颐。量陂谁复能澄挠，德表居然无磷缁。岩石巍巍具瞻在，孰不叹仰声噫嘻。又何必东望瀛，南望嶷，北有天后之峻岭，西有云表之峨嵋。与公高名并不朽，配以今日巫山诗。,3
Tang,上官婉儿,其二,鸾旂掣曳拂空回，羽骑骖驔蹑景来。隐隐骊山云外耸，迢迢御帐日边开。,2
Tang,白元鉴,瀑布,太极生柔德，雄姿不可名。淩空虹永挂，泻涧布长成。映日添霞色，当风振浪声。潺潺云水下，已得涤幽情。,2
Tang,李世民,其六,飞盖去芳园，兰桡游翠渚。萍间日彩乱，荷处香风举。桂楫满中川，弦歌振长屿。岂必汾河曲，方为欢宴所。,2
Ming,王廷陈,寄夏大行,铜柱标南纪，荆门控百蛮。诏从霄汉下，槎过斗牛间。江山回黯惨，溪洞郁跻攀。预想趋朝日，应多边徼颜。,5
Qing,方芳佩,西湖雪,湖水莽无痕，云峰失故态。猗与苎萝女，遽尔施粉黛。,6
Yuan,佚名,其二,避地钟山后，看云叠嶂边。豪华南国尽，风度北人传。腹有藏经笥，囊无葬骨钱。三株森玉立，总解读遗编。,4
Ming,王世懋,过天界寺访半峰师会师偶病强起留宿,匹马到精舍，悠然深薜萝。人声入寺尽，山色闭门多。欲问简编绝，无言钟磬过。心閒病亦好，不为示维摩。,5
Tang,李宙,奉和圣制喜雨赋,既五月兮生一阴。犹不雨兮思作霖。圣自咎兮天同德。诚下答兮神孔歆。臣闻泽不润下。意欲乾封。岂大明在御。而荒岁或逢。礼有旱暵之舞。诗有昭回之咏。陛下退史巫之纷若。追后土之虔敬。以乾坤而合德。何造化之不测。当赫曦兮是时。与霶𩃱兮为期。粤三日而将澍。未崇朝而已布。霏微露立之坛。霢霂风旋之步。缅察狱以临幸。尝祷林而戒惧。曷若不言而顺于阴骘。曰肃而变其阳数。非破块与鸣条。惟涤场及洒路。灵台是升。斯考休徵。浑仪已纬。更酌元亨。尔乃紫微凉夏。彤庭景深。初泛滟于太液。复萧条于上林。倾菡萏而花舞。散青葱而叶吟。宜刻漏于银箭。杂秋声于玉琴。龙虎飞腾兮多气色。鹳鹤鸣叫兮有清音。况田畯之至喜。奉圣人以为心。惟大君之德也。如雨施于上元。如泽漏于重泉。浸四溟而无远。洞万物而无偏。喜偫生之遂也。山不剪其毛发。河不污其宫阙。思就绀而生虹。愿从风而移月。绝奔雷以无景。静行云以不发。愿依稀兮其奚多。虽三五而可越。,2
Ming,尹铉,其四,鬓毛衰欲迫，耕钓计全乖。涧自寒声咽，山空晚色佳。岂无投老地，唯切恋君怀。得报鸿恩了，从君定乞骸。,5
Tang,孔绍安,咏夭桃,结叶还临影，飞香欲遍空。不意馀花落，翻沈露井中。,2
NanBei,王韶之,其三,法章既设，初筵长舒。济济列辟，端委皇除。饮和无盈，威仪有馀。温恭在位，敬终如初。,1
Ming,王寅,高光州方承天童侍御刘秀才邀予泛舟西湖,湖面玻璃生素烟，薰人暖日小春天。芙蓉将近霜前淡，台馆谁添乱后妍。荒草欲寻苏小墓，斜阳半载米家船。伤心时事犹难料，且拚新丰买酒钱。,5
Tang,包佶,对酒赠故人,扶起离披菊，霜轻喜重开。醉中惊老去，笑里觉愁来。月送人无尽，风吹浪不回。感时将有寄，诗思涩难裁。,2
Song,王周,道院,白日人稀到，帘垂道院深。雨苔生古壁，雪雀聚寒林。忘虑凭三乐，消闲信五禽。谁知是官府，烟缕满炉沈。,3
NanBei,何长瑜,嘲府僚诗,陆展染鬓发，欲以媚侧室。青青不解久，星星行复出。,1
Song,丁渥妻,寄外,泪湿香罗帕，临风不肯乾。欲凭西去雁，寄与薄情看。,3
Ming,尹祥,次东关韵,万里西来客，征骖半夜驰。邮亭山月冷，江路腊梅时。魏阙瞻天日，鸿恩谢地祇。辛勤逢逆旅，灯火候如期。,5
Song,纡川,绝句,小径缘溪绿，低檐傍树阴。好峰秋入眼，清月夜窥林。,3
Tang,僧大颠,欲归山留别韩潮州愈偈,辞君莫怪归山早，为忆松萝对月宫。台殿不将金锁闭，来时自有白云封。,2
Yuan,周南老,至正丁酉冬督役城虎丘连月馀赋诗八首录呈居中禅师（录一首）,白发趋公役，驱驰上虎丘。空惟追旧赏，无复纪清游。红叶自秋色，青山惨暮愁。凭轩凝伫久，谁与话绸缪。,4
Tang,李竦,长至日上公献寿,候晓金门辟，乘时玉历长。羽仪瞻上宰，云物丽初阳。汉礼方传佩，尧年正捧觞。日行临观阙，帝锡洽圭璋。盛美超三代，洪休降百祥。自怜朝末坐，空此咏无疆。,2
Yuan,李泂,裴公亭吟,朝游鸿濛津，暮出天坛东。手把天符书，笑逐黄眉翁。翁行宛若飞空龙，倏烁万里生星虹。翻然为我一挥霍，楼观尽入青冥中。是中泉石秋玲珑，泉下禹穴沧溟通。长林月色散轻雾，潭影下烛玻瓈宫。坐来况值青春暮，一日千蛾献歌舞。水殿风翻凤髓香，浓绿迢迢出廊庑。宫墙亦有裴公亭，溪毛映水连钱青。饮酣起舞岸巾啸，太行落日春冥冥。太行西来几千里，我自南来浙江水。浙江潮回不寄君，只忆横空紫烟起。岸烟起，空氤氲，不烦击石呼将军。我行慷慨谢公去，更欲长揖南溟君。会稽山上落花里，扶携醉入千峰云。,4
Song,王仲淹,孙庙联,竟说素王颜有喜；定知黄甲捷先通。,3
Yuan,李达衷,次金君绥韵,孤云事业属谁家，屈指英才也不多。益老拙翁俱已逝，山川应复蕴精华。,4
Ming,方蕖,雁,水静芦花暗，风高羽翰轻。楚云孤影断，汉月几家明。韵入冰弦怨，书传玉塞情。江城无限思，短笛一声清。,5
Yuan,吕济民,鹦鹉曲,朱颜绿鬓难留住。调弄了几拙讷的儿父。算光阴咫尺风波，恍着暮晴朝雨。怎禁他地久天长，睚不过暗来明去。望桃源雾杳烟迷，梦觉也玉人那处。,4
NanBei,谢朓,隋王鼓吹曲十首 其一 元会曲,二仪启昌历，三阳应庆期。圭贽纷成序，鞮译憬来思。分阶赩组练，充庭罗翠旗。觞流白日下，吹溢景云滋。天仪穆藻殿，万宇寿皇基。,1
Yuan,吴锳,再用有之老师韵以谢,黄昏炊烟起邻屋，独树槎枒鸟争宿。新醅香动喜客来，蚁泛蛆浮不须漉。献酬交处玉山倒，灯火频开为诗好。劝君适兴须尽欢，昨日朱颜今日老。书囊无底非谈空，令人心醉如醉醲。他年佳话起今夕，应笑寸莛撞巨钟。,4
Qing,王龙光,其三 积潦,山城土灶满蒿莱，鱼鳖经游草树堆。莫叹南天多瘴疠，江河日下尽堪哀。,6
NanBei,刘令娴,摘同心栀子（玉台作支。）赠谢娘因附此诗,两叶虽为赠，交情永未因。同心何处恨，栀子最关人。,1
NanBei,萧若静,石桥诗,连延过绝涧，迢递跨长津。已数逢仙客，兼曾度獦人。,1
Yuan,耶律楚材,其五,玄珠罗帐密，寒鼎篆烟沈。翡翠疏帘隔，琉璃古殿深。本来无垢体，何必拂尘襟。斫却蟾中桂，方成假若林。,4
Yuan,申屠駉,道山亭联句首联,追陪偶上道山亭，叠障层峦绕郭青。,4
NanBei,陆慧晓,游仙诗,旌翻玉华晦，神转云光移。袭舄黄山下，投佩朱路岐。,1
Qing,方林,黄花亭晚眺,黄花亭上望，城郭倚云间。枫叶红千岭，江流白一湾。归帆下云树，征雁没秋山。月出游人少，行歌独往还。,6
Song,王茂建,狮子石,巍石凭江数千尺，猛踞雄蟠最奇崛。今古人传狮子名，巉岩戌削如天成。几回风吼讶超跃，盘礡崩腾撼山岳。黑云黯夜疑气蒸，落月低岩类晴烁。女萝摇烟香鬣动，古苔叠翠连钱拥。五虎之名仍嵯峨，呀然径欲超层波。猝逢斯石岩中屹，顾视睢盱如却立。乃知庶物亦有尊，态状髣髴同其真。世间形势有如此，元化杳冥那可论。,3
Yuan,沈禧,风入松 咏扇,一弯谁剪剡溪笺。雪色照人鲜。湘筠削骨劳工制，最堪怜、舒卷轻便。动处清风披拂，展时明月团圆。流金烁石势如然。此际有威权。只愁一夜西风到，又谁知、中道抛捐。自昔炎凉故态，始终难保相全。,4
Ming,文嘉,兰亭,曲水兰亭宴，风光属暮春。岂惟酬胜赏，聊用乐嘉宾。酒罚杯无算，书成笔有神。翻怜金谷会，回首迹俱陈。,5
Yuan,吴潜,九华山天台峰新晴晓望,一莲峰簇万花红，百里春阴涤晓风。九十莲华一齐笑，天台人立宝光中。,4
Yuan,杜本,廉州阻风,自因三宿致绸缪，岂为狂风殢客舟。乡国十年思旧雨，河山千里记前游。黄云酿雪禾将刈，绿雾笼霞橘渐收。离别不堪成怅望，雁孤飞起白蘋洲。,4
WeiJin,王济,从事华林诗,郁郁华林，奕奕疏圃。燕彼群后，郁郁有序。,0
Qing,王倩,满宫花 春倦,纫湘兰，摧玉李。春事又过半矣。酿愁风雨近清明，都被林鸠唤起。睡瞢腾，情旖旎。梦坠碧桃花里。枕函无奈鬓云松，扶向镜奁重理。,6
Qing,毛媞,小春,小春人更倦，坐觉微寒侵。衰草已失绿，红梅缀疏林。沈水焚欲尽，薄酒还自斟。筒内韬细笔，壁间静瑶琴。古人于此时，凝神以正襟。谁知深闺里，亦惕坚冰心。,6
Song,王资仁,句,三到澬州不赋诗，溪山应笑懒吟痴。,3
Yuan,吴龙翰,感兴 其一,多病频辞客，无人自掩扉。斸松供药火，葺叶补渔衣。日月双丸疾，乾坤一粟微。不须求外道，悟此是玄机。,4
Tang,李景伯,回波乐,回波尔时酒卮，微臣职在箴规。侍宴既过三爵，喧哗窃恐非仪。,2
Song,元绛,赵潜叔殉节诗,转战谯门日再晡，空拳犹自冒戈殳。身垂虎口方安坐，命弃鸿毛更疾呼。柱下杲卿存断节，裤间杵臼得遗孤。可怜三尺英雄气，不愧西山士大夫。,3
Qing,王沄,其二,我家右丞江上树，近在沧洲尺幅间。今日为君重设色，满天春雪点春山。,6
Yuan,王子一,青歌儿,空一带江山江山如画。止不过饭囊饭囊衣架。塞满长安乱似麻。每日价大纛高牙。冠盖头踏。人物不撑达。服色尽奢华。心行更奸猾。举止少谦洽。纷纷扰扰由他。多多少少欺咱。言言语语参杂。是是非非交加。因此上不事王侯。不求闻达。隐姓埋名做庄家。学耕稼。,4
Qing,王戬,延熹华岳庙碑歌,往岁行经华阴道，岳庙肃肃金天开。老树阴森夹阶戺，古碑寥落缠莓苔。抠衣爰登最高阁，三峰咫尺高崔巍。云气苍茫衣袂接，夕阳明灭众皱堆。藕船大片不肯吃，摇鞭西向趋黄埃。公作华岳庙碑诗寄我，读之口中流沫字里轰风雷。金钟大镛自撞击，韩苏石鼓从胚胎。和诗两篇盘硬语，牵连纪载能别裁。论文人声出燥吻，种瓜者手掀于䰄。属予作和恐蛇足，力薄气索难玮瑰。惟雍州古帝王宅，柴望上自虞周推。嬴颠刘炽盛祠祀，茂陵仙客秋风才。承露铜盘切霄汉，西母为乞蟠桃栽。甲帐珠帘忽零落，初明肠断通天台。洎乎东京际衰乱，黄门北寺吁可哀。甘陵南北兆钩党，豺虎遘患遂令庙阙陵墓成飞灰。集灵宫不可复见，延熹碑碣留蒿莱。千五百年尚无恙，有明中叶方隳隤。宋代摸拓聿近古，譬如汤孔辞器兼而该。公从金吾得此本，圣所贵重逾琼瑰。诗中缕述信谲诡，察莅书写其谁哉。箸垂薤倒体奕奕，龙拿凤跃形恢恢。即非髡邕奏妙技，总依隶邈穷初荄。爰历凡将未遐远，八分三体供潆洄。天丁抉取字仅十，北斗增色连三台。太学苦县尽澌灭，护持完好惟兹才。好之有力竟克致，集古序就长昭回。我犹未见摹拟涩，一似有物横颐颏。新秋旗门怀刺往，小沧浪畔聊追陪。借观亦不求甚解，何妨传示同提孩。摩挲不将寒具污，当其得意且须卷还什袭放胆倾金罍。,6
WeiJin,陆云,其二,文王在上，太姒思齐。鲁侯克昌，亦赖令妻。鉴神有顾，苹蘩在斯。祁阳载天，作之伉俪。,0
Song,于革,春晚,舍南舍北草萋萋，原上行人路欲迷。已是春寒仍禁火，楝花风急子规啼。,3
Yuan,吴镇,阎立本西岭春云,西山高五台，缥缈出蓬莱。春半花争发，宵征客倦来。短桥流曲水，危壁覆苍苔。宣庙曾留赏，临风愧匪材。,4
Tang,丁泽,龟负图（东都试）,天意将垂象，神龟出负图。五方行有配，八卦义宁孤。作瑞旌君德，披文叶帝谟。乘流喜得路，逢圣幸存躯。莲叶池通泛，桃花水自浮。还寻九江去，安肯曳泥途。,2
NanBei,刘峻,始居山营室诗（《诗纪》云。外编作始营山居。）,自昔厌喧嚣，执志好栖息。啸歌弃城市，归来事耕织。凿户窥嶕峣，开轩望崭崱。激水檐前溜，修竹堂阴植。香风鸣紫莺，高梧巢绿翼。泉脉洞杳杳，流波下不极。仿佛玉山隈，想像瑶池侧。夜诵神仙记，旦吸云霞色。将驭六龙舆，行从三鸟食。谁与金门士，抚心论胸臆。,1
Qing,方还,镇海楼,独立危城城上楼，层层遥接大荒秋。三条江色来千里，四面山光尽十洲。东海鸡鸣红日拥，南溟鹏徙白云流。试观百粤声名盛，离火文明贯斗牛。,6
Qing,王源,其二,藜羹麦饭话情亲，今古兴亡赖有人。破屋寒飞宵练影，荒篱远隔夕阳尘。直将文武传洙泗，未许安危系洛闽。山势东蟠沧海尽，应知燕赵自生申。,6
Yuan,僧宗衍,钱唐怀古,铁马悲鸣汴水黄，翠华南渡驻钱塘。至今父老称行在，往昔君臣认故乡。银海雁飞虚夜月，铜盘仙去只秋霜。乾坤离合宁非数，诗罢长吟意渺茫。,4
Ming,尹邦宁,赠戴宾竹,吾食可无肉，吾居偏近城。此君日相访，幽抱时一倾。蒲团独岁晚，世路多尘缨。花影隔林动，何曾笑讶迎。,5
Yuan,汪克宽,题道士张湛然弹琴诗卷,峄山白桐千年枝，金星烂烂蛇蚹皮。文光七轸水苍玉，冰弦细绕吴蚕丝。丹山云暖凤凰语，露草寒蛩诉秋雨。娥英泣洒湖筠斑，迁客相逢话羁旅。翠岩悬瀑锵琼瑶，春霆霹雳轰层霄。瞥波细鳞游荡漾，擘空轻絮飞飘飖。仙林唳鹤惊离别，老龙湫底吟寒月。海门送上子胥潮，澎湃奔腾捲晴雪。羽人潇洒颜如仙，冯虚来往黄山颠。古音净洗筝笛耳，何须更濯丹砂泉。,4
NanBei,鲍泉,江上望月诗,客行钩始悬，此夜月将弦。川澄光自动，流驶影难圆。苍苍随远色，瀁瀁逐漪涟。无因转还泛，回首眷前贤。,1
Ming,文钦,寒山应雨,名山山里四时冬，年少曾游到绝峰。燕尾水分青草堰，羊肠路绕紫薇宫。不愁天旱兴妖魃，自有神灵起卧龙。昨日郡侯祈祷处，满天甘雨济三农。,5
Tang,白居易,荅卜者,病眼昏似夜，衰鬓飒如秋。除却须衣食，平生百事休。知君善易者，问我决疑不。不卜非他故，人间无所求。,2
Tang,僧仁贞,七日禁中陪宴,入朝贵国惭下客，七日承恩作上宾。更见凤声无妓态，风流变动一园春。,2
Ming,王瓒,清溪钓矶 其一,散诞滩头伴石矶，闲云流水正相依。夜来坐上东山月，钓得鲈鱼入馔肥。,5
Song,王文举,句,何日面青山，相并两茅屋。,3
NanBei,朱超,咏独栖鸟诗,河水闻寒已成冻，塞草愁霜悬自衰。可念无端失林鸟，此夜逆风何处归。列网遮山不听度，悬冰绕树滑难依。细石似燕能随雨，片木作鸢犹解机。但令积风多少便，何患有翼不能飞。寄语故林无数鸟，会入群里比毛衣。,1
Song,元绛,桐庐晚景,向晚西风急，扁舟下濑轻。帆樯挂山影，鼓吹压潮声。白鸟烟中没，斜阳雨外明。油然五湖意，浑欲薄功名。,3
Tang,王睿,相和歌辞 祠神歌 送神（一作祠渔山神女歌二首 二）,枨枨山响荅琵琶，酒湿青莎肉饲鸦。树叶无声神去后，纸钱灰出木绵花。,2
Qing,方士淦,其五,草泽浩无边，山环大海圆。驻师李广利，留碣汉张骞。路可移瓜戍，川敷引马泉。巡防两无碍，经画仰前贤。,6
Ming,王嗣经,秋吟八章（录二） 其一 悲夕虫,悲夕虫，夕虫恋残暑。露下为谁啼，风前还自语。寓篱兮旅井，依蒲兮蒙楚。隙文石之雕墙，缭枳丛之土宇。岁如何其岁向阴，彼候虫兮俟秋吟。展衣裳兮如雪，鼓喙翼兮如琴。杂觱篥兮关塞远，催砧杵兮闺闼深。念启蛰兮昨日，炎易凉兮电疾。感蜉蝣之朝夕，譬在条之日及。将自鸣兮及时，愿倾竭夫小知。乐振羽之豳什，漏局促于唐诗。方委蜕以顺变，宁鼓簧以媚俗；顾卵翼之溢恩，宰何心而亭毒。东序兮南荣，萧萧兮夜声。寒阶兮雨作，枯树兮霜鸣。繄无衣之游子，闻络纬以何情！,5
Qing,王茂森,自咏,一枝秃笔半床书，几树梅花伴竹庐。养性未应亲市井，托身何必远樵渔。閒看丹嶂尘心净，久读黄庭世念疏。又是一番新雨过，药苗阶下带烟锄。,6
Ming,王圭,送吴止水总管入燕,西风万里送长镳，木落天高秋寂寥。季子贤名闻上国，望之雅意在中朝。燕台此日千金骏，汉署当年七叶貂。圣代忧时须共理，一麾江海莫辞遥。,5
Song,王沔之,刘阮洞,流传晨肇隐无踪，搜发仙源属郑公。百尺灵泉清澈底，千寻苍玉势凌空。飘香故迹人虽到，采药巅崖路不通。二女深沉断消息，桃花依旧笑春风。,3
Qing,王崇简,舒章至,经岁犹然识泪痕，幽怀相向各声吞。惟余悲感心多愧，无复欢娱事可言。勋业漫期新竹帛，风尘可有旧桃源。天涯兄弟伤摇落，把臂如君今几存。,6
WeiJin,谢安,与王胡之诗,鲜冰玉凝，遇阳则消。素雪珠丽，洁不崇朝。膏以朗煎，兰由芳凋。哲人悟之，和任不摽。外不寄傲，内润琼瑶。如彼潜鸿，拂羽雪霄。（一章）内润伊何，亹亹仁通。拂羽伊何，高栖梧桐。颉颃应木，婉转蛇龙。我虽异迹，及尔齐踪。思乐神崖，悟言机峰。（二章）绣云绮构，丹霞增辉。濛泛仰映，扶桑散蕤。吾贤领隽，迈俗凤飞。含章秀起，坦步远遗。（三章）余与仁友，不涂不笱。默匪岩穴，语无滞事。栎不辞社，周不骇吏。纷动嚣翳，领之在识。会感者圆，妙得者意。我鉴其同，物睹其异。（四章）往化转落，运萃勾芒。仁风虚降，与时抑扬。兰栖湛露，竹带素霜。蕊点朱的，薰流清芳。触地舞雩，遇流濠梁。投纶同咏，褰褐俱翔。（五章）朝乐朗日，啸歌丘林。夕玩望舒，入室鸣琴。五弦清激，南风披襟。醇醪淬虑，微言洗心。幽畅得谁，在我赏音。（六章）,0
WeiJin,韦诞,景福殿赋 其一,瞻大厦之穹崇，结层构而高骧。修栋迪以虹指，飞甍竦而凤翔。榱桷骈逼以星罗，轩槛曼延而悠长。伏应龙于反宇，乘流苏以飘扬。于是周览升降，流目评观。丛楹负极，飞栌承栎。𣛣梧绮错。楶棁鳞拈一作攒。芙蓉侧植，藻井悬川。则有望舒凉室，羲和温房。玄冬则暧，炎夏则凉。总寒暑于区宇，制天地之阴阳。又有外城金狄，诡貌殊姿。列于应门，肃有容威。若乃离殿别馆，粲如列星。安昌延休，清宴永宁，美百号之特居，嘉休祥之令名。步雕辇以逍遥，时容与于兰庭。又有教坊讲肆，才士布列。新诗变声，曲调殊别。吟清商之激哇，发角徵与白雪。音感灵以动物，起世俗以独绝。然后御龙舟兮翳翠盖。吴姬擢歌，越女鼓枻。咏采菱之清讴，奏渌水之繁会。,0
Tang,江津,句,宝剑匣中开似水，娥眉一笑塞云轻。,2
Tang,方干,送相里烛,相逢未作期，相送定何之。不得长年少，那堪远别离。泛湖乘月早，践雪过山迟。永望多时立，翻如在梦思。,2
Qing,王念孙,晚泊湖口,落日澹湖津，远水平于掌。云间万树浮，天末孤烟上。靡靡渚花静，摵摵蒹葭响。空翠漾我舟，川光夕滉漭。遇物聊自适，地僻任俯仰。清风左右来，习习形神爽。浩歌酌余霞，曲尽延幽赏。睇彼孤雁飞，独掠平芜往。,6
Ming,尹昉,赐几杖筵唱酬诗,圣主开熙运，元臣即耋年。都民加额后，经席给扶前。几杖纡殊宠，耆英敞法筵。庆膺天锡嘏，欢睹地行仙。丹綍中书捧，黄封内府宣。松风鸣委佩，檐雨杂繁弦。金鼎珍频送，铜盘烛屡迁。见知真自惜，闻道固吾先。鲁钝欣承诲，周行猥比肩。祗应宽礼数，醉语不妨颠。,5
Ming,方孔炤,己巳元旦早朝,紫阁金茎露向晨，钟声催出日重轮。青龙扇匝迎丰岁，白兽尊开待直臣。阊阖风生三部乐，玲珑仪转九州春。职方将上舆图考，不羡甘泉献赋人。,5
Yuan,何失,绝句,出门何路觅亡羊，日日红尘枉了忙。唤杀东斋赵夫子，不来看菊过重阳。,4
Tang,李大宝,句,阳耀求便洒，阴霖请复晴。,2
NanBei,王囧,长安有狭邪行,名都驰道傍，华毂乱锵锵。道逢佳丽子，问我居何乡。我家洛川上，甲第遥相望。珠扉玳瑁床，绮席流苏帐。大子执金吾，次子中郎将。小子陪金马，遨游蔑卿相。三子俱休沐，风流郁何壮。三子俱会同，肃雍多礼让。三子俱还室，丝管纷寥亮。大妇裁舞衣，中妇学清唱。小妇窥镜影，弄此朝霞状。佳人且少留，为君绕梁唱。,1
NanBei,王晞,诣晋祠赋诗,日落应归去，鱼岛见留连。,1
Yuan,明昙,蒙顶茶,悬崖险峻石如林，一种仙芝不易寻。若向人间问绝品，东蒙顶上白云深。,4
Yuan,丘巨源,冬日,粗喜农功毕，仍耽夜兴长。移蔬充岁计，艺麦续资粮。桑落新风味，松明耿夜光。结茅乘屋亟，户外任冰霜。,4
Song,轩氏,句,栗棘蓬，栗棘蓬，一口吞却更无踪。,3
NanBei,刘缓,在县中庭看月诗,移榻坐庭阴，初弦时复临。侍儿能劝酒，贵客解弹琴。柏叶生鬟内，桃花出髻心。月光移数尺，方知夜已深。,1
WeiJin,张华,答何劭诗三首（何劭赠诗别见。） 其一,吏道何其迫，窘然坐自拘。缨緌为徽纆，文宪焉可逾。恬旷苦不足，烦促每有馀。良朋贻新诗，示我以游娱。穆如洒清风，焕若春华敷。自昔同寮寀，于今比园庐。衰疾近辱殆，庶几并悬舆。散发重阴下，抱杖临清渠。属耳听莺鸣，流目玩鯈鱼。从容养馀日，取乐于桑榆。,0
Qing,王芑孙,其八,度索寻橦绝伎兼，部分双引到重檐。锦襕红袜蹲蹲舞，巧赴钢丝昔昔盐。,6
Yuan,吴镇,题草亭诗意图,依村构草亭，端方意匠宏。林深禽鸟乐，尘远竹松清。泉石俱延赏，琴书悦性情。何当谢凡近，任适慰平生。,4
Ming,王微,近秋怀宛叔,已觉江声外，秋情入暮蝉。竹光留黯澹，桐影渐孤圆。啼鸟当清夜，疏砧隔远天。一灯羁客梦，难到石城边。,5
Yuan,王行,题听松卷,长松知几树，树树著清风。飞雨夜初急，怒涛秋更雄。醉归山月里，高卧石楼中。那复钧天梦，知音自不穷。,4
Qing,仇瑞麟,寄怀梁溪钱楚日先生,伊人相见少，何日不怀思。对此秋风夜，长吟落日诗。文章追古昔，意气薄今时。好听鸿音便，邮书到水湄。,6
Song,万俟咏,诉衷情令 送春,一鞭清晓喜还家。宿醉困流霞。夜来小雨新霁，双燕舞风斜。山不尽，水无涯。望中赊。送春滋味，念远情怀，分付杨花。,3
Qing,方文,太湖避兵,将近枫桥路，唯闻人语喧。北来兵肆掠，东去艇皆奔。震泽烟波迥，高秋风雨繁。此时期免患，艰苦复何论。,6
Yuan,吴讷,东归,跃马东归古歙州，铁衣如雪照清秋。半生叨食君王禄，百战深遗母氏忧。城上䌽旗翻白虎，帐前金络控黄骝。英雄出处缘忠孝，岂为人间万户侯。,4
Yuan,元吉,早发博州,落落空城在，萧萧独客归。古今殊未了，心迹每相违。魏国山河美，唐家节度非。偷生惭宿鸟，霜月上征衣。,4
NanBei,徐陵,春情诗,风光今旦动，雪色故年残。薄夜迎新节，当垆却晚寒。奇香分细雾，石炭捣轻纨。竹叶裁衣带，梅花奠酒盘。年芳袖里出，春色黛中安。欲知迷下蔡，先将过上兰。,1
Tang,王炎,葬西施挽歌①,西望吴王国，云书凤字牌。连江起珠帐，择地葬金钗。满地红心草，三层碧玉阶。春风无处所，悽恨不胜怀。,2
Qing,尹会一,自荆郡回将至襄阳有作,秋山雨过净朝晖，马上临风意气飞。荆楚岁时亲阅历，襄阳父老望旋归。重寻讲院琴书静，懒上公堂讼狱稀。不似代庖多错节，吏民何事更相违。,6
Ming,方广德,缺题,露井花时露未晞，紫文丹萼斗芳菲。佳人南国还娇艳，仙种西池定是非。浥雨别含浓淡态，笼烟怯逗浅深晖。祇缘琼貌难为侣，独傍房陵片玉飞。,5
Yuan,吴哲,小孤山（俗谬为小姑上有圣母庙像在焉）,中流玉卓迥无群，大海雄藩自楚分。绝顶薰芗常蔽日，靓妆楼阁不藏云。孤根闇入龙栖宅，乱水平铺鸟篆文。我欲维舟明月里，为神鼓瑟候湘君。,4
Qing,文廷式,潞水舟次,春色在杨柳，北风犹峭寒。城阴连岸暝，浦浪激云宽。蔬少厨人计，钟残旅梦安。箧书留谏草，未折寸心丹。,6
Ming,文洪,杭州感旧,髫角随亲客武林，六街行乐及芳辰。翠分螺黛三峰晓，花拥笙歌万户春。青幕红栏临水店，竹舆油笠看山人。十年历历重游事，慌忽前生与后身。,5
Ming,平显,送陈孟颙先生归鄞,小舸乘春指四明，落花新水到西亭。豹归雾谷深藏彩，鹤倚风巢细刷翎。芳饵再投东海钓，草堂无愧北山灵。老龟支得藜床稳，卧看芙蓉万朵青。,5
WeiJin,左芬,感离诗,自我去膝下，倏忽逾再期。邈邈浸弥远，拜奉将何时。披省所赐告，寻玩悼离词。仿佛想容仪，欷歔不自持。何时当奉面，娱目于书诗。何以诉辛苦，告情于文辞。,0
Ming,王一鸣,其二,墨墨怀孤愤，皇皇过六旬。浪移秦国木，稳积汉家薪。杂遝乾坤事，奔腾战伐人。星檐送徐步，高树上苍旻。,5
Ming,王叔承,其二,龙关波浪接天浮，忆昨江帆过石头。上国云霞高庙晚，乱山松柏孝陵秋。几朝大政从新主，百战奇功失故侯。试向镐京探往事，乾坤何得动闲愁。,5
Tang,王涯,秋思二首（一作琴曲歌辞  秋思二首 一） 其一,网轩凉吹动轻衣，夜听更长玉漏稀。月度天河光转湿，鹊惊秋树叶频飞。,2
Tang,孔德绍,南隐游泉山,名山狎招隐，俗外远相求。还如倒景望，忽似阆风游。临崖俯大壑，披雾仰飞流。岁积松方偃，年深椿欲秋。野花开石镜，云叶掩山楼。何须问方士，此处即瀛洲。,2
Ming,于鉴之,杂感十首（崇祯元年） 其一,残书一榻对松风，卧读微妨饮酒功。小院心情春暖后，高楼闲暇夕阳中。蝉留旧草惊飞白，蝶去余花惨梦红。底处古人须见我，偶然危膝类张融。,5
Ming,丘海,赤壁矶阻雨,风雨晚来急，长江生暮愁。乱云迷别浦，骇浪蹴孤舟。薄命常为客，羁怀不耐秋。天涯思无限，浩渺付沧洲。,5
Qing,方荫华,其三,轩车到处万民安，手种桑麻露未乾。吹面不惊风似雪，当头喜见月如盘。好花欲放还微雨，春色初来尚薄寒。莫道琴装萧瑟甚，帘芦纸阁有馀欢。,6
NanBei,李颙,大乘赋,大乘者，盖如来之道场也，故缘觉声闻，谓之小乘，言法驾之通驰，如舟车之致远也。夫合抱兴于毫末，九层作于累土，从浅以高大，理妙在于不有，迩粗由乎不无。举有以希无，则无无以畯易；忘无以统有，则有有以通。无无以畯易，则乘斯小矣；有有以通，则乘斯大矣。夫总福佑之会者，莫尚于法身；宣一切之知者，莫贵乎如来。故神禀灵照，以观三达之权；思周深妙，以入四持之门。知色之空，任而不败，起灭无崖，终始无际。形寄于宇宙之中，而心包乎一象之外，目察于芥子之细，而识鉴乎须弥之大。美哉渊乎！其源固不量也。嗟叹不足，遂作赋曰：建大乘之灵驾兮，震法鼓之雷音。除行盖之欲疑兮，餐微妙以悦心。满觉意之如海兮，演般若之渊深。平八道之坦荡兮，游总持之苑林。定禅思于三昧兮，灭色想于五阴。执抵罗之引弓兮，操如意之喻琴。破众网之将裂兮，画贪垢而绝淫。危泡沫之暂结兮，焉巧风之足钦。或明行而善逝兮，积功勋以迄今。收萨云之空义兮，运十万而魔擒。开止观之光焰兮，消邪见之沈吟。闭必固之垣墙兮，同影响之难寻。,1
Ming,王世懋,登峄山后经官桥作,偷作闲身上峄山，强留春色马蹄间。棠梨野戍欲飞尽，杨柳官桥犹耐攀。晓月似将闺恨锁，晨风先送梦魂还。年来头鬓元如许，莫道黄尘染更斑。,5
Yuan,叶朱,荷花辞,未花叶自香，既花香更别。雨过吹细风，独立池上月。,4
Ming,方蕖,新秋,衰柳欲依依，晴云敛翠微。数声惊雁过，一叶觉秋归。愁入新纨扇，凉生旧葛衣。可怜娇燕子，不见拂帘飞。,5
Tang,司马扎,隐者,松间开一径，秋草自相依。终日不冠带，空山无是非。投纶溪鸟伴，曝药谷云飞。时向邻家去，狂歌夜醉归。,2
Qing,王昶,同门人杨星标吴廷韩游佛峪,斗柄在戌寒始威，荒郊草木萋以腓。腾腾晓日明晴晖，相于二子驰骖騑。镵天山色横翠微，鸟道诘屈人迹希。路旁栝柏莽十围，山鸟惊觉鸣且飞。閕然野寺开双扉，青红古佛长而颀。画壁荒怪无是非，山僧迎客病已痱。香积索寞缠蛜蝛，厥辞怪伟无刺讥。落叶飒沓飘秋衣，游兴颇极振策归。嗟哉胜地空依稀，安得卜筑来耕耭。,6
Ming,方弘静,送王以珍,尔抱鸾凰志，云何枳棘栖。十年犹未达，斗酒惜分携。旧业微蝉翼，穷途信马蹄。赠言无自薄，风雨有鸣鸡。,5
Yuan,方朴,普觉堂,普觉有何好，秋来事事幽。风檐落桕子，榕叶覆溪舟。隐几山当户，翻经月到楼。谁为姑射牧，茅屋隔沧洲。,4
Qing,王倩,减兰 谢端和女史胡蝶椒囊之赠,春风吹送。昨夜蘧蘧先入梦。竟体氤氲。不是寻常花气熏。送椒无计。孤负锦囊亲赠与。忍偄轻焚。扣扣相依过一生。,6
Qing,方薰,陈二西招同渌饮泛湖至南山而还,随意游船泊水隈，漪园深处柳烟开。人从荷气蘋香去，鸟向山光树影来。抱杖尚迟苍藓路，晚钟催下夕阳台。琉璃万顷浮归艇，此乐平生第几回。,6
Tang,僧若虚,怀庐山旧隐,九叠嵯峨倚着天，悔随寒瀑下岩烟。深秋猿鸟来心上，夜静松杉到眼前。书架想遭苔藓裹，石窗应被薜萝缠。一枝筇竹游江北，不见炉峰二十年。,2
Qing,毛师柱,二鹦鹉,绿襟缃翼赤栏东，双立双栖入画中。纵炫羽毛休见妒，为能言语却争工。堂前报客声相应，陇首思乡梦不同。枉自含愁频对舞，何须玉粒恋雕笼。,6
Qing,方拱乾,掩柴门,柴门开亦静，无事手常关。晓露花争坼，斜阳牛自还。相看忘塞俗，久已负家山。偶忆雍陶句，开笼放白鹇。,6
Ming,王云凤,汉江,马踏云窝里，人穿石隙中。天因秦岭狭，山为汉江空。明月池边雨，黄金渡口风。野亭门不锁，满地夕阳红。,5
Yuan,邵亨贞,其二 怀古太初书记,此老谁复记，近来何处寻。勤劳非左计，正始有馀音。月冷虚白室，秋高空翠林。遗踪不可访，回首碧云深。,4
NanBei,萧子范,东亭极望诗,晚流稍东急，暝景促西晖。水鸟衔鱼上，莲舟拂芰归。郊原共超远，林野杂依菲。从君采萝葛，宁复想轻肥。,1
Ming,叶高,其四 泽锦醇酤,休将鸡骨卜年丰，好酒便占我稼同。往事漫怀池上锦，族歌且倒杯中红。香分野叟团春社，兴助渔翁掉晚风。座上能招刘阮辈，不须黄鹤舞屏中。,5
Tang,无名氏,其二,忆别西凉日，来朝北阙时。千官捧銮殿，独召上龙墀。宠极孤臣惧，恩深四表知。此由殉灵驾，血泪自双垂。,2
Yuan,甘瑾,题何梅阁山居,迹不到城市，逢人无厚颜。一瓢风外树，双屐雨中山。流水春喧碓，归云暮掩关。忧时心未已，祇益鬓毛斑。,4
Yuan,范药庄,燕山闻鹃,燕山三月初三夜，听得啼鹃第一声。同是小楼孤烛下，主人睡熟客心惊。,4
NanBei,高孝纬,空城雀,百雉何寥廓，四面风云上。纨素久为尘，池台尚可仰。啾啾雀噪城，郁郁无欢赏。日暮萦心曲，横琴聊自奖。,1
Yuan,李道纯,自题相,黄面肌瘦子，看来有甚奇。分明乔眼孔，刚道绝闻知。勘破三千法，参同十七师。低头叉手处，泄尽那些儿。,4
Ming,公鼐,西郊有地名钓鱼台金主游历处,花石遗京入战图，燕门衰草钓台孤。不知艮岳宫前叟，得见南兵入蔡无？,5
Ming,王炘,秋日同诸友登山,弗弗西风秋欲深，乱离此日共浮沉。孤城远望云栖树，野浦斜看鸟入林。烽火烟迷山律律，江流声合马骎骎。新亭孤酌堪流涕，暮雨无端送笛音。,5
Ming,卞荣,春游图,游丝百尺荡空阔，天上有人落白发。人生行乐及少年，《金缕》一声杯百罚。翩翩两骑出郭东，桃花如雨吹东风。愿倩游丝绊西日，不教便入咸池中。,5
Qing,王时翔,其十二,秀色由来可疗饥。忘餐相对复相依。无端杜宇唤春归。圆怕珠光多不定，轻愁花片易教飞。赤阑干畔凭斜晖。,6
Yuan,博尔苏,宿寒岩,朝发赤城山，暮抵寒岩宿。飞瀑洒长松，清风动修竹。人行古径苔，僧住悬崖屋。寒松在何许，白鹤满苍麓。,4
Ming,王翃,怨东风 秋日偶书,散发成吾是。初志。小枕日高眠。犹喜空囊不贮钱。爨无烟。疏桐静与秋声落。梦响谁先觉。独苦蛩心。到处哀吟。荒草寒花各自深。,5
Yuan,李致远,鹊踏枝,你骂他泼东西。我心知。您两个等秤称来。都一般轻重高低。谁与你挑唇料嘴。辨别个谁是谁非。,4
NanBei,袁淑,效曹子建白马篇,剑骑何翩翩，长安五陵间。秦地天下枢，八方凑才贤。荆魏多壮士，宛洛富少年。意气深自负，肯事郡邑权。藉藉关外来，车徒倾国廛。五侯竞书币，群公亟为言。义分明于霜，信行直如弦。交欢池阳下，留宴汾阴西。一朝许人诺，何能坐相捐。飘节去函谷，投佩出甘泉。嗟此务远图，心为四海悬。但营身意遂，岂校耳目前。侠烈良有闻，古来共知然。,1
NanBei,吴孜,春闺怨,玉关信使断，借问不相谙。春光太无意，窥窗来见参。分与光音绝，忽值日东南。柳枝皆嬲燕，桑叶复催蚕。物色顿如此，孀居自不堪。,1
Ming,史鉴宗,贺新郎 登龙池绝顶凭虚阁,苍翠飞千状。破松根，嶙峋石磴，曲随烟上。一径蹒跚攀绝顶，纵眼豁然辽旷。看足底，群峰铺浪。小阁恰当巃嵷处，俯悬崖、万仞临虚漭。凭栏语，众山响。掀髯不觉尘襟荡。眺东湖，一泓杯水，空明微漾。老衲孤栖谁伴侣，虎啸猿吼酬唱。问佛法，无言相向。酌我半瓯中顶茗，傍龙湫，拍手云生杖。登临兴，老犹壮。,5
Qing,尹鑴,秋怀,清秋木落大江流，独上危亭转百忧。万事如今容偃枕，一尊何处更登楼。神龙不愿藏深壑，威凤常怀览九州。闻道辽阳旧城郭，尺三吾未倚东牟。,6
Yuan,王祎,赠别汪先辈归永嘉,怜君负才艺，命与壮心违。回首已华发，半生犹布衣。山空芳草歇，海阔蛰龙稀。岁晚东阳道，含凄赋式微。,4
Yuan,朱希晦,纳凉,无事解衣坐，超然心境空。深林翳炎日，万壑来天风。间停白羽扇，试拂朱丝桐。醉罢不知夕，月生沧海东。,4
Tang,文丙,罗浮山,罗浮多胜境，梦到固无因。知有长生药，谁为不死人。根虽盘地脉，势自倚天津。未便甘休去，须栖老此身。,2
WeiJin,陆云,太尉王公以九锡命大将军让公将还京邑祖饯赠此诗,烈文辟公，时惟哲王。阐纵绝期，平显幽光。内实慎徽，缉熙有臧。出纠方慝，间督不扬。高山峻极，天造芒芒。（一章）天子念功，大典光备。肃肃王命，宰臣莅事。穆矣渊让，遗功遂志。思我远猷，徽音孰嗣。（二章）后命既灵，王人反旆。兴言出祖，饮饯于迈。旌旐泱泱，轺轩蔼蔼。和风弭尘，清晖映盖。（三章）思乐中陵，言观其川。公王戾止，有车辚辚。伊谁云飨，我有嘉宾。羽觞举酬，酢尔征人。（四章）悠悠征人，四牡騑騑。发轸北京，振策紫微。昔乃云来，春林方辉。岁亦暮止，之子言归。道涂兴恋，伏载称徽。（五章）圣泽既渥，嘉会愔愔。庭旅钟鼓，堂有瑟琴。飞辔清晖，扶桑移荫。视景秪慕，挥袂沾襟。娈彼同栖，悲尔异林。我有旨酒，以歌以吟。（六章）,0
Yuan,印秋海,寄雪窦寺生书记,清泉白芦八月秋，宽鞋瘦策十日游。石床风冷夜不寐，冰丝绕指白雪流。身名杳杳云间鹄，世事纷纷蕉下鹿。雨晴春暖即相寻，千尺岩头看飞瀑。,4
Yuan,汪士鵩,沁水秋声,何处新声豁醉眸，汤汤沁水正当秋。风生绝壑林同啸，月涌惊湍夜更幽。似送哀猿归客枕，疑随逸鹤到高楼。余心雅与清商合，洗耳毋烦择上流。,4
Ming,毛莹,柳梢青 题梅花水仙,一样春风。雨般肌雪，香暖酥融。斜挂玉搔，轻笼翠袖，并倚芳容。问谁流盼墙东。恍月上、瑶阶影重。姑射无尘，洛妃有恨，偶尔相逢。,5
Ming,方熙,古别离,愁心不自聊，抚我孤桐琴。丝桐感人意，弦急无好音。拂衣起叹息，逍遥独行吟。远望别离处，江空烟水深。,5
WeiJin,傅巽,笔铭,昔在上古，结绳而誓。降及后载，易以书契。书契之兴，兴自颉皇。肇建一体，浸遂繁昌。弥纶群事，通远达幽。垂训纪典，匪笔靡修。实为心尽，臧否斯由。厥美弘大，置类鲜俦。德兴之著，惟道是扬。苟逞其违，祸亦无方。,0
Tang,冷朝光,越溪怨,越王宫里如花人，越水溪头采白蘋。白蘋未尽人先尽，谁见江南春复春。,2
Yuan,王冕,其四,白发干戈际，青山黯霭中。沙虫联五马，蹠卯袭三公。东海波涛黑，中原草树红。萧条岩谷底，谁信有春风？,4
WeiJin,牵秀,王乔赤松颂,妙哉松乔，禀此殊姿。含精握气，灵德是绥。藏器华圃，俯首腾飞。齐迹风云，超远姿微。乃翔灵坟，鸟像人声。低徊旧土，眷此平生。惠而不谅，凋我素形。神仪既陨，翻飞而征。遨游八维，跨腾九冥。应庆罔极，与道虚盈。,0
Ming,王子一,滚绣毬,香渗渗落松花把山路迷。密匝匝长苔痕将野径封。静巉巉锁烟霞古厓深洞。高耸耸接星河峭壁巑峰。闹炒炒栖鸦噪暮天。悲切切玄猿啸晚风。絮叨叨鹧鸪啼转行不动。碜磕磕踞虎豹跨上虬龙。白茫茫遍观山下云深处。黄滚滚咫尺人间路不通。眼睁睁难辨西东。,5
Song,方岳,鹭,耸两吟肩似我愁，菰蒲叶下一身秋。溪风昨夜吹鱼落，飞过前滩看水流。,3
Yuan,李諴,其二,门外清溪玉一湾，屋头苍翠四围山。世间底是真仙景，若个能来此地闲。,4
Tang,丁泽,上元日梦王母献白玉环,梦中朝上日，阙下拜天颜。彷佛瞻王母，分明献玉环。灵姿趋甲帐，悟道契玄关。似见霜姿白，如看月彩弯。霓裳归物外，凤历晓人寰。仙圣非相远，昭昭寤寐间。,2
Yuan,吴克恭,简陈汉卿郎官,荒土城边草树邻，荷君诗语数相亲。交游岂谓寻常辈，耆旧都无四五人。才比阮生谁放旷，赋传庾信最清新。愁深江燕衔泥急，偶污床书不忍嗔。,4
Tang,僧子兰,其二,雨添一夜秋涛阔，极目茫茫似接天。不知龙物潜何处，鱼跃蛙鸣满槛前。,2
Ming,叶向高,张义姑 其一,楼船十万赴南征，一夕星沉汉将营。见说遗孤三尺在，几人殉节似程婴。,5
Song,毛崇,句,君家自是为霖手，何止平分月与风。,3
Tang,王仁裕,戮后主出降诗,蜀朝昏主出降时，衔璧牵羊倒系旗。二十万军高拱手，更无一个是男儿。,2
WeiJin,郭元祖,其六 偓佺,偓佺饵松，体逸眸方。足蹑鸾凤，走超腾骧。遗赠尧门，贻此神方。尽性可辞，中智宜将。,0
Qing,方学成,游石壁此胡安定韵,我爱石壁好，言来石壁游。双峰逼天起，相对凌芳洲。岩壑互亏蔽，杳霭春亦秋。尝惜李青莲，登眺到南州。踏歌桃花潭，不知此境幽。胡公性好奇，题诗汪氏楼。文辞多藻饰，风致还复优。冈峦竟回薄，林茂竹自修。爱此风日佳，玩之不能休。况有素心人，开樽泛金瓯。煮茗引山泉，情深意气投。川原洵已美，苍翠迥欲浮。清兴浩无极，新月灿一钩。鸟声发空谷，青溪白云流。,6
WeiJin,羊权,萼绿华赠诗 其一,神岳排霄起，飞峰郁千寻。寥笼灵谷虚，琼林蔚萧森。羊生标美秀，弱冠流清音。栖情庄惠津，超形象魏林。扬彩朱门中，内有迈俗心。,0
Tang,白居易,禁中晓卧因怀王起居,迟迟禁漏尽，悄悄暝鸦喧。夜雨槐花落，微凉卧北轩。曙灯残未灭，风帘闲自翻。每一得静境，思与故人言。,2
Ming,王烨,曩时读书龙湖眷言念之因述其诗,楼接山光水接空，几年身在碧空中。藕花芦笋多鲜气，短笛轻舟正晚风。掩卷敲棋同羽客，沿溪寻药遇村翁。兴来乘月放歌去，竹暗云深一径通。,5
Tang,史延,汉武帝斋宫产灵芝赋,武皇帝慕轩后之风。储思幽通。叶珍符于瑞牒。产灵芝于斋宫。太一清精。元君降衷。色夺兼金。发灵姿以温润。质逾美玉。浮真气以葱茏。原夫帝在华帐。俨于仙杖。睿思邈以冲寂。神心窅其相向。髣髴受釐。肃其冥贶。非煦育之所致。乃精神之潜畅。挺兹三秀。表信乎三元之符。擢此九茎。期尔于九坻之上。异屈轶之致用。类朱英之为状。足表天感与地生。或扬臣和而君唱。是知至精潜运。神物昭彰。灵液潜通。愿生乎枯木贞石。神心幽赞。故出此閟殿神房。冠庶草以为贵。故有时而发祥。信禀质以津泽。非本媚乎馨香。岂比夫楚水之空嘉萍实。仙宫之独贵元霜。懿夫道心虚澹。我则无味以元感。化象贵形。我乃无根而效灵。是用拔奇瑶砌。标异彤庭。紫盖与祥云允合。朱茎将火德相冥。秀射猗兰之室。光连云母之屏。焕国典而永昭歌颂。彻元风而丕耀德馨。彼丹甑呈丰。器车表德。潜美岩野。挺芳幽侧。曷比夫耀甲乙之帐。赫矣朱荣。结天地之精。混然刚克。异朝菌之为体。同夜光之非饰。含圣泽以成春。体正阳而禀色。是知人心告虔。珍物效焉。将会昌于偫帝。必功格于上元。且神之符则受此灵草。神之会则降彼真仙。苟获符而为约。与降质而相悬。大宝在乎皇极。真居本乎丹田。苟溺异以趋怪。顾汨听而表年。彼乘峤而求静。此执迷而徵圣。徒有托于斋祈。信无裨于性命。睹芝宫兮缅尔。倏隙驷以奔竞。庶归元化之门。小彼炎皇之庆。,2
Ming,于慎行,陇头吟,陇头流水别，凄响自堪惊。月散东西影，风传远近声。傍侵疏勒道，斜入隗嚣营。呜咽归肠断，何时到渭城。,5
WeiJin,成公绥,啸赋,逸群公子，体奇好异。傲世忘荣，绝弃人事。睎高慕古，长想远思。将登箕山以抗节，浮沧海以游志。于是延友生，集同好。精性命之至机，研道德之玄奥。悯流俗之未悟，独超然而先觉。狭世路之阨僻，仰天衢而高蹈。邈姱俗而遗身，乃慷慨而长啸。于时曜灵俄景，流光濛汜。逍遥携手，踟跦步趾。发妙声于丹唇，激哀音于皓齿。响抑扬而潜转，气冲郁而熛起。恊黄宫于清角，杂商羽于流徵。飘游云于泰清，集长风乎万里。曲既终而响绝，遗馀玩而未已。良自然之至音，非丝竹之所拟。是故声不假器，用不借物。近取诸身，役心御气。动唇有曲，发口成音。触类感物，因歌随吟。大而不洿，细而不沈。清激切于竽笙，优润和于瑟琴。玄妙足以通神悟灵，精微足以穷幽测深。收《激楚》之哀荒，节《北里》之奢淫。济洪灾于炎旱，反亢阳于重阴。唱引万变，曲用无方。和乐怡怿，悲伤摧藏。时幽散而将绝，中矫厉而慨慷。徐婉约而优游，纷繁骛而激扬。情既思而能反，心虽哀而不伤。揔八音之至和，固极乐而无荒。若乃登高台以临远，披文轩而骋望。喟仰抃而抗首，嘈长引而憀亮。或舒肆而自反，或徘徊而复放。或冉弱而柔挠，或澎濞而奔壮。横郁鸣而滔涸，冽飘眇而清昶。逸气奋涌，缤纷交错。列列飙扬，啾啾响作。奏胡马之长思，向寒风乎北朔。又似鸿雁之将雏，群鸣号乎沙漠。故能因形创声，随事造曲。应物无穷，机发响速。怫郁冲流，参谭云属。若离若合，将绝复绩。飞廉鼓于幽隧，猛虎应于中谷。南箕动于穹苍，清飙振乎乔木。散滞积而播扬，荡埃蔼之溷浊。变阴阳之至和，移淫风之秽俗。若乃游崇岗，陵景山。临岩侧，望流川。坐盘石，漱清泉。藉皋兰之猗靡，荫脩竹之蝉蜎。乃吟咏而发散，声骆驿而响连。舒蓄思之悱愤，奋久结之缠绵。心涤荡而无累，志离俗而飘然。若夫假象金革，拟则陶匏。众声繁奏，若笳若箫。磞硠震隐，訇磕㗦嘈。发徵则隆冬熙蒸，骋羽则严霜夏凋。动商则秋霖春降，奏角则谷风鸣条。音均不恒，曲无定制。行而不流，止而不滞。随口吻而发扬，假芳气而远逝。音要妙而流响，声激嚁而清厉。信自然之极丽，羌殊尤而绝世。越韶夏与咸池，何徒取异乎郑卫。于时绵驹结舌而丧精，王豹杜口而失色。虞公辍声而止歌，宁子检手而叹息。钟期弃琴而改听，孔父忘味而不食。百兽率舞而抃足，凤皇来仪而拊翼。乃知长啸之奇妙，盖亦音声之至极。,0
Ming,王元俸,其十六,两见芙蓉映水开，孤城游客独徘徊。壮心暗逐高歌尽，吟苦频惊白发催。门掩残阳鸣鸟雀，寺临秋水见楼台。微茫淡月钟声下，潦倒新停浊酒杯。,5
Yuan,僧大䜣,高彦敬尚书墨竹,西域高侯自爱山，此君冰雪故相看。苍梧帝子秋风泪，翠袖佳人日暮寒。妙处宁论铁钩锁，深情莫报翠琅玕。诛茅何处阴厓底，静看梢头玉露漙。,4
Yuan,王约,题钱舜举硕鼠图,六月汗如雨，谁信农家苦。一粒未沾唇，先饱田间鼠。,4
Yuan,王钝,宁乡夜雪,雪敲庭竹韵萧萧，衾铁生寒转寂寥。蜀道难行山更险，乡关无信地应遥。旅怀浑似乌惊月，世事还如鹿覆蕉。莫把青铜临晓看，朱颜今夜半成凋。,4
Ming,叶子奇,徽严道中,经行古官道，何处有人家。时见荒山脚，一川荞麦花。,5
Ming,尹明翼,懊侬歌 其一,非关故相弃，只是侬命乖。安得如月色，随处堕君怀。,5
Ming,方郑作,醉歌行赠懋昂别,我持白玉壶，酌君黄金卮。我为楚歌君楚舞，并言行乐当及时。忆昔少小携名娃，千金调笑听琵琶。青丝络酒穿芳草，白马寻香踏落花。可怜绿发不相待，旧游回首今谁在。,5
NanBei,徐陵,山斋诗,桃源惊往客，鹤峤断来宾。复有风云处，萧条无俗人。山寒微有雪，石路本无尘。竹径蒙笼巧，茅斋结构新。烧香披道记，悬镜厌山神。砌水何年溜，檐桐几度春。云霞一已绝，宁辨汉将秦。,1
NanBei,萧有,射雉诗,二月春翚动，曹王挟妒媒。插翳依花合，芟场向野开。隔田闻雉近，横溪见影来。弦明青压碎，箭落锦衣摧。今日如皋路，能将巧笑回。,1
Yuan,奥敦周卿,【南吕】一枝花,平林暮霭收，远树残霞敛。疏星明碧汉，新月转虚檐。院宇深严，人寂静门初掩，控金钩垂绣帘。喷宝兽香篆初残，近绣榻灯光乍闪。,4
Yuan,王畛,其十,天公妙莫测，百卉巧剪裁。朱朱与白白，脂粉如匀腮。泽沾无遗物，烧却绿回荄。痼阴少成实，涉山良乏材。,4
Ming,王廷陈,送夏大行奉诏使南纪,我亦天涯客，看君万里行。浮湘迁史迹，喻蜀马卿情。云气苍梧野，枫林白帝城。壮游兹不忝，海内早知名。,5
Yuan,契玉立,清源洞,洞府神仙去不还，清源紫帽耸高寒。泉南佛国几千界，闽海蓬莱第一山。夜月凤箫声隐隐，秋风鹤佩听珊珊。瑶池岂隔尘寰路，更扣危岑最上关。,4
Song,王砺,赠日本僧寂照礼天台山诗,沧波泛瓶锡，几月到天朝。乡信日边断，归程海面遥。秋泉吟里落，霜叶定中飘。为爱华风好，扶桑梦自消。,3
WeiJin,曹睿,种瓜篇①,种瓜东井上，冉冉自逾垣。与君新为婚，瓜葛相结连。寄托不肖躯，有如倚太山。兔丝无根株，蔓延自登缘。萍藻托清流，常恐身不全。被蒙丘山惠，贱妾执拳拳。天日照知之，想君亦俱然。,0
Qing,释元玉,天河,谁向青天建禹功，一河高凿势沈雄。两崖星似人竞渡，万里光如练扫空。静对霜庭思汗漫，偶逢月夜影朦胧。灵槎何日重相访，独指仙源一放篷。,6
Qing,王世琛,题洞庭东西两山图寄赣州观察兄五十韵,少小嬉游地，今来入画禅。东西两拳石，上下一青天。冉冉分朝翠，霏霏合暮烟。晴光摇海澨，寒影落鸥边。月上胥毋顶，霞横缥缈巅。盘根侵浪出，叠嶂荡云穿。几席规吴市，阶庭甃越川。十洲疑在眼，九点渺无埏。一辆登山屐，三更载酒船。幽寻随处好，清景逐时迁。岳渎经函秘，荆巴地道连。春坛留药灶，夜宴驻鸾軿。挂席吴娃去，歌芝汉皓旋。故宫销暑殿，荒井蛰龙渊。风起银涛立，岚开玉镜圆。三江流似带，群岛贴如钿。平远图倪叟，嵚𡼭拜米颠。经冬云树暗，不夜露华然。松亚高低杀，鸡鸣远近阡。结茅依洞府，嵌石莳湖田。晓暮听鼍鼓，阴晴验藓钱。篱疏张雉网，沙暖曝鱼筌。野径皆亭榭，村歌倚管弦。招邀来近局，欢洽竞烹鲜。生事惟耕作，间时只醉眠。沧桑几更历，风俗独淳全。乔木清阴远，先公遗泽绵。嘉谟藏典册，真适辟林泉。石铲尚书篆，诗题待诏篇。烟峦唐子画，蝌蚪祝生笺。庭绕兰芽茁，吟成棣萼联。携尊坐招隐，访友过来贤。地占烟霞胜，门无车马阗。直寻颜巷乐，高卧谢山坚。缅想风流邈，空怀堂构传。卅年驹过隙，中岁客游燕。险阻惊如压，穷通转若圜。君方登粉署，余亦侍花砖。薄禄悲违养，佳城卜屡愆。出门常负棘，入仕愧磨铅。巷拟乌衣旧，池怜凤羽孱。孤踪仍落落，去雁更翩翩。芳讯逾时至，离愁两地牵。几看形影只，应悔绁羁缠。野性湖山惯，柴门烟月偏。钓游追往迹，吟赏忆随肩。宦海原无际，流光剧可怜。归期何岁月，生世本神仙。寄语南洲客，时披震泽编。请观图画里，双岫故依然。,6
Qing,方长华,建平城隍庙联,百里荐馨香，全凭福庇金汤，善加赏，恶加罚，赫赫无私，觉世聪明绵汉祀；十年靖锋镝，敢幸灵邀杯珓，利不趋，害不避，冥冥有感，在人功德配祠山。,6
Yuan,汪斌,踏莎行 雪晴纵步,踏雪桥边，访梅溪曲。春风初破梢头玉。村村茅屋晚炊烟，更寻村酒穿茅屋。兔月初眉，瑶峰眩目。支筇振屐鸣空谷。夜深不谓故人来，声声误道风敲竹。,4
Song,王尚恭,耆英会诗①,端朝风望两台星，圭组参差又十人。八百乔年馀总数，一千熙运遇良辰。席间韵语皆非俗，图上形容尽得真。胜事主盟开府盛，误容衰薄混清尘。服许便衣更野逸，坐从齿列似天伦。二公笑语增和气，夜久盘花旋发春。,3
Qing,王策,乌夜啼 庭中玫瑰一丛，秋来忽发数花,浓香艳紫重重。小阑中。夜半苔根露下、响秋虫。伤薄命。怜孤韵。一般穷。生把东风背了、受西风。,6
WeiJin,李充,嘲友人诗,同好齐欢爱，缠绵一何深。子既识我情，我亦知子心。燕婉历年岁，和乐如瑟琴。良辰不我俱，中阔似商参。尔隔北山阳，我分南川阴。嘉会冈克从，积思安可任。目想妍丽姿，耳存清媚音。修昼兴永念，遥夜独悲吟。逝将寻行役，言别泣沾襟。愿尔降玉趾，一顾重千金。,0
WeiJin,无名氏,时人为任安语,欲知仲桓。问任安。居今行古。任定祖。,0
Tang,僧利踪,颂 其一,三十年来住子湖，二时粥饭气力粗。无事上山走一转。试问时人会也无。,2
Yuan,王士元,其三,绿鬓难巢五老松，苍生深望一麾风。春回补衮承平策，诗满腾云御史骢。,4
Yuan,宋本,海子,渡桥西望似江乡，隔岸楼台罨画妆。十顷玻瓈秋影碧，照人骑马入宫墙。,4
Ming,王珣,关索岭汉将军庙,当年阃外鼓南行，回首氓宫是未央。宛马徒闻疲苜蓿，冽泉今见浸苞稂。但知臣节风霜苦，岂计勋名日月光？世道升沉皆有数，从他耳食史臣荒。,5
Tang,李峤,奉和骊山高顶寓目应制,步辇陟山巅，山高入紫烟。忠臣还捧日，圣后欲扪天。迥识平陵树，低看华岳莲。帝乡应不远，空见白云悬。,2
Yuan,悬葫芦仙诗,诗,葫芦一个是生涯，閒步人间访酒家。要问狂夫何处住，蓬山洞口有桃花。,4
Ming,王泰际,菊花,分得陶家带傲枝，朝来篱畔露纷披。学随年少簪衰鬓，与进霜天酒一卮。冒雨共寻偏事逸，禁寒佳种独开迟。餐英自昔骚人赋，何必黄州满径吹。,5
NanBei,陶弘景,水仙赋,淼漫八海，汯汨九河。中天起浪，分地漫波。东卷长桑日窟，西斡龙筑月阿。乃者潼关不壅，石门己开。导江出汉，浮济达淮。漳渠水府，包山洞台。娥英之所游往，琴冯是焉去来。或穷发送鹏，咸池浴日。随云濯金浆之汧，追霞采建木之实。弄珠于渊客之庭，卷绡乎鲛人之室。此真亶矣。至于碧岩无雾，绿水不风。飞轩纼凤，游𨐆驾鸿。上朝紫殿，还觐青宫。进麾八老，顾扐四童。拊洞阴之磬，张玄圃之璈酎丹穴之酌，荐麟洲之肴。安期奉枣，王母送桃。锦旌丽日，羽衣拂霄。又其英矣。及秋水方至，层涛架山。各巡封隩，来赍王言。选奇于河侯之府，出宝于骊龙之川。夜光烛月，洪贝充辕。亦其环矣。若夫层城瑶馆，缙云琼阁，黄帝所以觞百神也。涂山石帐，天石翠幕，夏禹所以集群臣也。岷嶓交错，上贯井络，穷汉硱磳，横带玉绳。浸汤泉于桂渚，涌沸壑于金陵。崩沙转石，惊湍走沫。绝壁飞流，万丈悬濑。奔激芒砀之闲，驰骛壶口之外。逮乎璇纲运极，九六数翻。用谋西汉，受事龙门。小周姒后，初会妫前。平阴钜鹿，再化为渊。清河渤海，三成桑田。抚二仪以恻怆，眺万兆以流连。佥自安于蝣晷，编无羡于鹄年。皆松下之一物，又奚足以语仙。嗟乎！循有生之造物，固莫灵于在人。宁不踵武于象帝，入妙门而自宾。苟沦形而无晓，与蝼蚁而为尘。亦有先觉之秀。独往之英，窥若士于蒙縠，求吕梁于石城。从务光于底柱，索龙威于洞庭。迎九玄于金阙，谒三素于玉清。更天地而弥固，终逍遥以长生。,1
Tang,司马扎,登河中鹳雀楼,楼中见千里，楼影入通津。烟树遥分陕，山河曲向秦。兴亡留白日，今古共红尘。鹳雀飞何处，城隅草自春。,2
Tang,僧契此,其十二,肩挑日月横街去，把定乾坤莫放渠。遇圣遇凡俱坐断，寂光胜地可安居。,2
Tang,王驾,次韵和卢先辈避难寺居看牡丹,乱后寄僧居，看花恨有馀。香宜闲静立，态似别离初。朵密红相照，栏低画不如。狂风任吹却，最共野人疏。,2
Ming,王世贞,游天宁寺莫膳部偶过有作,驻马扶游兴，招提背郭开。祇堪吾暂憩，不谓尔能来。香饭青蔯供，轻衫白氎裁。宿鸦千佛子，就掌莫惊猜。,5
Song,丁讽,诗一首,我来自北几千里，景陵一到心怡然。人淳讼简公事少，屡游星馆时留连。,3
Tang,牛僧孺,席上赠刘梦得,粉署为郎四十春，今来名辈更无人。休论世上升沉事，且斗樽前见在身。珠玉会应成咳唾，山川犹觉露精神。莫嫌恃酒轻言语，曾把文章谒后尘。,2
Ming,尹嘉宾,其二,君山残雪点汀洲，黄浦微茫失远流。犹有幽人徐酉望，洞箫一曲出江楼。,5
Tang,丁泽,日观赋（以千载之统平上去入为韵）,日之升也。浴海而丽天。岳之峻也。切汉而临边。登高者以致九霄之上。爱景者欲在万人之先。其所惟一。其仞惟千。伊风灵之有载。彼日观之存焉。夫其夜刻未终。曙色犹昧。彼穷高之极远。此有进而无退。未辨昏明。斯分覆载。屡闻鸣雁。犹阴沉而不睹。忽听晨鸡。即曈昽而可爱。于是渐出旸谷。将离地维。岩峦既秀。草树生姿。气则赫赩。人皆仰之。其望也如烛。其照也无私。昔者帝王御宇。立极垂统。封禅及此成功。巡狩应其春仲。莫不登兹绝顶。遐烛大明。思煦妪之义。穷造化之精。以为日象一人之德。岳是三公之名。信王侯之设险。俾夷狄之来平。方今一德无为。三光有象。动植昭泰。神祇肸蚃。千岩瑞色。思效祉以爰升。万壑春云。欲入封而空上。客有才乏羽仪。心思鶱翥。每积聚萤之志。难登望日之处。引领终夕。含情达曙。知照烛之有期。故踌躇而不去。重曰。日有观兮绝代独立。登之望兮无远不及。何太阳之至精。莫不专于出入。,2
Yuan,李穑,浮碧楼,昨过永明寺，暂登浮碧楼。城空月一片，石老云千秋。麟马去不返，天孙何处游。长啸倚风磴，山青江水流。,4
Ming,王鼎,分得然字赠庞黄门擢参闽藩,凤雏产庞氏，文彩九苞鲜。疏抗黄门重，名高白璧连。入闽归化冶，两浙入吟鞭。不作春明怨，临岐自洒然。,5
Yuan,元好问,老树,老树高留叶，寒藤细作花。沙平时泊雁，野迥已攒鸦。旋食秋看尽，行吟日又斜。干戈正飘忽，不用苦思家。,4
Ming,叶太叔,莫,群动将休际，荒村欲莫时。川云低汎汎，海月冻迟迟。万病藜床满，千愁蓬鬓知。庭前有宿鸟，羡尔得深枝。,5
Qing,王兆熊,秋晚,园林萧瑟动商飙，居傍农家乐事饶。九月前村闻酿酒，三叉仄径看归樵。汀沙有火秋行蟹，江水无声夜落潮。桥上几回车马过，惟余闲客独逍遥。,6
Yuan,吴当,其三,宫馆凭孤旷，幽林眼底生。药畦晨露重，茶灶午风轻。酒许麻姑送，羹从海客烹。乡心劳想像，便欲棹舟行。,4
Qing,于宗瑛,己丑九月与金香沺山中话别有赠,秋姿澹平野，暮气起苍山。林表月既白，山中客欲还。高情慰愁夕，寒露下松关。挥手复尘迹，心长云水间。,6
Yuan,吕止庵,其二 为董针姑作四首,海棠轻染胭脂，绿杨乱撒青丝，对对莺儿燕子。伤心独自，绣针儿停待多时。,4
Ming,王世贞,十七夜月独坐,有恨光难满，多愁挂却迟。凄凉洞庭树，迢递上林枝。故苑空机杼，深宫罢履綦。雁风团白露，愁杀独栖时。,5
NanBei,谢瞻,其二,华萼相光饰，嘤鸣悦同响。亲亲子敦余，贤贤五尔赏。比景后鲜辉，方年一日长。萎叶爱荣条，涸流好河广。,1
Qing,于养志,不寐,秋风吹白帝，枕上落江声。小苑烟光薄，疏帘月影清。三更羁客梦，万里故乡情。渐听荒鸡动，驱车按部行。,6
Yuan,契玉立,吉州道中三首 其一,雪岭云冈望吉州，霜飞玉洁炫凝眸。黄堂屡听鸣琴者，万斛冰泉泻碧秋。,4
NanBei,王俭,春日家园诗,徙倚未云暮，阳光忽已收。羲和远停晷，壮士岂淹留。冉冉老将至，功名竟不修。稷契匡虞夏，伊吕翼商周。抚躬谢先哲，解绂归山丘。,1
Ming,于宗文,示郑湖叟,岭海云山去路赊，那堪飞雪满天涯。桃投敢望琼瑶报，李苦谁能道左嗟。宿卫夜寒严虎豹，词源春盎迅龙蛇。穷途倾盖劳相慰，好竭涓埃答大家。,5
Qing,方璲,重过墨水湖访刘响山,绿波春水暮云低，打桨重来路未迷。几树垂杨临断岸，啼莺飞在板桥西。,6
Qing,王德溥,其二,诡迹早离尘壒外，宁须白眼向人斜。王孙或讶轻捐国，霅水何妨重有家。杖屦半生周海岳，冠裳满目送京华。知兵晓吏奚烦试，广识宏才正未涯。,6
NanBei,丘迟,赠何郎诗①,向夕秋风起，野马杂尘埃。忧至犹如绕，讵是故人来。檐际落黄叶，阶前网绿苔。遥情不入酒，望美信难哉。,1
Qing,王济,金口渡江,两峰遥对峙，十里大江横。锁钥分南北，河山几战争。晴云汉川树，初日武昌城。为访桓公柳，攀条别绪萦。,6
Yuan,林泉生,落花怨,落花怨东风，情薄不可托。红颜为君开，衰颜为君落。愿落流水中，随君远漂泊。,4
Qing,释介石,失题,朝来剩得好春阴，芍药屏花岁岁心。解作流连是啼鸟，一行茅屋绿阴深。,6
Yuan,白珽,游天竺后山,山转龙泓一径深，岚烟吹润扑衣巾。松萝掩映似无路，猿鸟往来如有人。讲石尚存天宝字，御梅尝识建炎春。城中遮日空西望，自与长安隔两尘。,4
Tang,史宏,冰井赋（以寒井阴固冰以时入为韵）,凿之冰井。厥用可观。井因厚地而深。始将乎人力。冰以积阴而壮。必本乎司寒。所以候立春而气至。当严寒之律残。顺乎时不愆于夏历。守其典必验于周官。若乃冽井者泉。藏冰者井。至阴相合。表虚受之无瑕。聚气而坚。叶坤柔之至静。况乎元律涸冱。寒光凝冷。积风尘于四郊。封雪霜于万岭者哉。观其启隈隩。洞幽深。矗如雪聚。皎若月临。抱坚精之素质。体元妙之精心。期三凌以示乎遍用。言一日方属乎穷阴。且渫其井。不愆于度。爰纳其冰。转增其固。妍媸必表。将金镜而分形。明皎相鲜。与琼浆而竞素。影淋漓而未泮。质晶耀而凝冱。若玉壶之洞开。似金波之始露。其初也小人是承。剪乎荆棘。陟彼邱陵。当元冥之用事。供北陆而藏冰。出穷谷而方结。下重泉而转凝。托影超象。因物为比。或琼碎而星流。或峰联而岳峙。为王者之恒典。俾偫生而是以。穿重壤之十仞。以表藏周。候朝觌而夏颁。用不私已。稽夫井以不变为德。冰以至坚自持。井非冰而不能全其净。冰非井而不能应其时。体刚居中。且异乎渫而不食。力柔其重。方同乎顺以致辞。其功克广。其用斯给。慎以祓除。节其出入。异彼庐陵之瑞。空存三色之名。同夫甲子之祥。用彰七月之什。当其旧典不废。新令是缉。喜灾害之无虞。颂皇王之御立。,2
Yuan,朱庸,题钱舜举秋江待渡图,四山回合暝云多，袅袅秋风吹白波。犹有江头未归客，荒凉落日奈愁何。,4
Ming,王惠,其二,人间何事使人惊，一死能全万古名。合卺已相同穴葬，盖棺宁忍别偷生。肝肠断折情犹切，节义坚贞命必轻。多少英雄名达士，临危何不尽忠诚。,5
Yuan,吴景奎,得家书二首 其一,卧看平安字，移灯就枕衾。儿痴甘废学，母老最关心。山药来乡味，溪藤寄野吟。愁多翻不寐，归思在遥岑。,4
Yuan,田禄生,直夜,玉漏丁东夜未央，推枕欲起先叹息。同舍人人鼾如雷，奈何耿耿眼不得。伤时忧国泪盈升，感慨闲愁复几尺。嗟余不才久尸素，独卧愧衾那安席。君恩如海报无门，暖日香芹徒谩说。荏苒光阴催老大，昨日少年今白发。出门剩见鬼捓揄，万事腐心空仰屋。通宵强缀一篇诗，呼灯自写还自读。,4
Tang,李显,幸秦始皇陵（景龙三年十二月十八日）,眷言君失德，骊邑想秦馀。政烦方改篆，愚俗乃焚书。阿房久已灭，阁道遂成墟。欲厌东南气，翻伤掩鲍车。,2
NanBei,陆倕,和昭明太子钟山解讲诗,终南邻汉阙，高掌跨周京。复此亏山岭，穹窿距帝城。当衢启珠馆，临下构山楹。南望穷淮溆，北眺尽沧溟。步檐时中宿，飞阶或上征。网户图云气，龛室画仙灵。副君怜世网，广命萃人英。道筵终后说，銮辔出郊坰。云峰响流吹，松野映风旌。睿心嘉杜若，神藻茂琳琼。多谢先成敏，空颁后乘荣。,1
Yuan,甘泳,新春,花红柳绿也逢时，润色青春有小时。人世苦无吾辈在，东风寥落亦堪悲。,4
Ming,元天锡,十五日。发方山到杨口郡。吏民家户欹斜倒地。寂无烟火。问诸行路。答曰。此邑乃狼川郡之兼领官也。自古地窄田硗。民物凋残。比来权势之家夺有其田土。扰乱其人民。租税至多。虽容足立锥之地。无有空闲。每当冬月。收租徵敛之辈填门不已。一有不能则高悬手足。加之以杖。剥及肌骨。居民不堪。流移失所。故如斯也。予闻其语。作五言八句。以著衰亡之实云,破屋鸟相呼，民逃吏亦无。每年加弊瘼，何日得欢娱。田属权豪宅，门连暴虐徒。孑遗殊可惜，辛苦竟何辜。,5
Tang,吴仁璧,钱塘鹤,人间路霭青天半，鳌岫云生碧海涯。虽抱雕笼密扃钥，可能长在叔伦家。,2
Ming,王景,道院,山中旧是神仙宅，冉冉流光老物华。千顷白云都是玉，一溪红浪半凝砂。瑶阶已化飞凫舄，银汉空余泛斗槎。独倚坏垣伤往事，天风吹落石楠花。,5
Yuan,李孝光,越州郡庠壁和颜氏子韵,岁月渺无涯，居然鬓发华。乾坤鸡屡旦，霜露菊犹花。城里鉴湖稻，山阴日铸茶。东南好官守，行子莫思家。,4
Tang,僧延沼,因僧问话有颂 其一,万法虚无实际深，凝然妄肯绝疏亲。断常妙理修途者，镜像宜扶觉照频。,2
Song,王安礼,中父礼院学士挽词,汉殿曾亲册，收科咫尺间。文成疾翻水，学富似登山。夷路方腾驾，重泉忽掩关。乡人洒泪送，犹想去车还。,3
Yuan,雅琥,其二,白沟秋水帝城边，晓发河南使者船。契阔山川将万里，飘零岁月又三年。云间快睹冥冥凤，海上愁看跕跕鸢。经术匡君须我辈，莫将离恨染华颠。,4
Tang,僧子兰,与道侣同于水陆寺会宿,论道穷心少有朋，此时清话昔年曾。柿凋红叶铺寒井，鹄坠霜毛著定僧。风遰远声秋涧水，竹穿深色夜房灯。出门尽是劳生者，只此长闲几个能。,2
Qing,文星瑞,率舟师出虎门捕盗,此地咸称百谷王，虎门东下接重洋。地穷炎徼千峰赭，天混诸蛮一气苍。夜静鱼龙惊鼓角，风高凫雁送帆樯。微躯敢惜垂堂戒，要剪萑苻靖一方。,6
Yuan,王祯,络车,軖丝张柅复相牵，络妇车成用具全。座上通槽连簨旧，轴头引篗逗绳圈。一钩递控防偏度，独缕依循入卧缠。几向华筵曾误认，箜篌人坐理冰弦。,4
Ming,丁熿,题负暄录后 其一,中书君告倦，第六负暄编。犬马孤诚苦，云天俯听玄。汗流三伏月，心落一分年。瘴雨无边海，斜阳底处穿。,5
Qing,王贞仪,秦楼月 自泰州至张夏镇作,东风峭。一车轧轧长安道。长安道。瓦天青翠，云封岳峤。软红扑面飞沙罩。客途空惹梅花笑。梅花笑。家园回忆，玉窗冰照。,6
Qing,王汝璧,七夕和昌谷韵,果然天外事，茫愡使人愁。纤月不照地，流萤时上楼。暗光零砌草，微响动帘钩。浪喜从儿女，桐风自报秋。,6
NanBei,丘迟,芳树诗,芳叶已漠漠，嘉实复离离。发景傍云屋，凝晖覆华池。轻蜂掇浮颖，弱鸟隐深枝。一朝容色茂，千春长不移。,1
Ming,王象晋,其二,何缘唤作荔枝奴，艳冶丰姿百果无。琬液醇和羞沆瀣，金丸玓瓅赛玑珠。好将姑射仙人产，供作瑶池王母需。应共荔丹称伯仲，况兼益智策勋殊。,5
NanBei,谢庄,江都平解严诗,肃旗简庙律，耸钺畅乾灵。朝晏推物泰，通渥抃身宁。击辕歌至世，抚壤颂惟馨。,1
Yuan,王子东,新春新月,举头见新月，低头过新年。新年几回新，新月几度员。鍊石屑宝功难全，娥能窃药终孤眠。梦中蝴蝶飞翩翩，花草何意争春妍。忧杞之忧逐夸颠，无情有情怜不怜。长星不饮酒，宰牛不服田。东风解织千机锦，要我来看在雨前。,4
Yuan,吴炳,其二,树鹊栖难定，槐蝉噪未休。露侵弦柱涩，月映簟纹流。颜鬓空嗟晚，情怀预怯秋。画屏摇短烛，独坐数更筹。,4
Tang,僧子兰,其二,衰柳蝉吟旁浊河，正当残日角声和。寻常不足少愁思，此际闻时愁更多。,2
Song,方凤,同胡汲仲兄弟登香远楼,策杖探幽胜，同登况二难。江山双极目，宇宙一凭栏。春色啼莺破，孤城拥浪寒。遥遥烟霭里，犹作故宫看。,3
Yuan,丁鹤年,送四兄往杭后寄,临别强言笑，独归情转哀。离魂悽欲断，孤抱郁难开。太守堤边柳，徵君宅畔梅。过逢如见忆，烦寄一枝来。,4
Yuan,吴志淳,儿牧牛,儿牧牛，丰林清润纵尔游。长鞭短策莫轻举，从渠饮齧饱即休。老幼年年仰衣食，耕种田园藉牛力。早夜单衣自饭之，祇恐春来或牛瘠。日日丁宁语牧儿，老翁饷尔当及时。笼禽吹笛任相学，慎勿将牛尝苦之。牛不耕田廪无粟，淮上三年食人肉。,4
Tang,捧剑仆,题牡丹,一种芳菲出后庭，却输桃李得佳名。谁能为向天人说，从此移根近太清。,2
Tang,伍乔,僻居秋思寄友人（一作故友）,门巷秋归更寂寥，雨馀闲砌委兰苗。梦回月夜虫吟壁，病起茅斋药满瓢。泽国旧游关远思，竹林前会负佳招。身名未立犹辛苦，何许流年晚鬓凋。,2
Ming,王九思,即事,反舌何多事，过时鸣向人。麦秋仍未雨，稻陇渴生尘。幽户蛛丝动，閒花蝶翅新。日高忘盥栉，潦倒见吾真。,5
Qing,王戬,长沙赠刘青岑明府 其一,迢递湘江道，维舟指驿亭。草生两岸绿，天近数峰青。夜雨连云梦，微风过洞庭。舆人诵新政，倾耳若为听。,6
Qing,尤怡,白秋海棠,谁将清泪洒幽墀，散作瑶华别有姿。最是玉人肠断后，淡妆无语背人时。,6
Tang,伍乔,晚秋同何秀才溪上,闲步秋光思杳然，荷藜因共过林烟。期收野药寻幽路，欲采溪菱上小船。云吐晚阴藏霁岫，柳含馀霭咽残蝉。倒尊尽日忘归处，山磬数声敲暝天。,2
Ming,元天锡,次安同年喜雨诗,濯旱连遥塞，和风浥细尘。淋漓膏乳洽，荟郁稼云新。松径生苍藓，荷塘长白蘋。谁知持伞客，破屋乐清贫。,5
Yuan,王惟一,西江月,大药元无斤两，谁知愈采无穷。西南幽远路难通。意到不劳神用。坤癸结成真种，移来栽在乾宫。山头雨打任狂风。吹撼根深不动。,4
Ming,王禹声,赋亭前各一物分竹淂云字（集高正父宅）,翠筱生湘浦，谁移近白云。窥帘月影碎，当户鸟鸣闻。简授梁王苑，竿投渭水濆。箨冠聊自适，倚杖对南熏。,5
Qing,王鸣盛,春尽日送同年平太史归浙东,周南滞迹久同稽，把酒津亭忽唱骊。醉里人将春并去，望中天共水相齐。禹陵洞穴仙官守，越国山川谢客迷。鉴曲敢言烦特赐，乡园随处得攀跻。,6
WeiJin,王廙,宰我赞,翩翩宰我，首名言语；志表义章，英辞风誉。,0
Ming,叶高,其八 猿岭飞泉,灵猱攀陟直摩天，擘漏银河半派泉。惊燕拂云开晓霭，随龙挟日洗初圆。遥分万斛金茎露，注满一竿严子川。是处桔槔人力苦，麟山汪泽独天然。,5
Tang,上官婉儿,䌽书怨①,叶下洞庭初，思君万里馀。露浓香被冷，月落锦屏虚。欲奏江南曲，贪封蓟北书。书中无别意，惟怅久离居。,2
Ming,王琅,宋宫,春风初散月朦胧，天上人间此夜同。十二玉楼春不锁，妒人何必尽深宫。,5
Yuan,汪炎昶,其二,蒲团与檀版，拈著足家风。性觉随资近，人难尽己同。奇非居正外，易正在难中。意近语须远，形离神暗通。,4
WeiJin,谢混,诗,昔为乌衣游，戚戚皆亲侄。,0
WeiJin, 无名氏,其二,双袂齐举鸾凤翔，罗裙飘遥昭仪光。趋步生姿进流芳，鸣弦清歌及三阳。人生世间如电过，乐时每少苦日多。幸及良辰耀春华，齐倡献舞赵女歌。羲和驰景逝不停，春露未晞严霜零。百草凋索花落英，蟋蟀吟牖寒蝉鸣。百年之命忽若倾，早知迅速秉烛行。东造扶桑游紫庭，西至昆仑戏曾城。,0
Ming,王士昌,山谷流泉,佛屋缘崖结构成，寒泉流到寺门清。霜痕晓结玻璃净，石乳秋悬佩玉鸣。丹鹤惊飞开士锡，钵龙稳浴化王城。金茎霁汉空翘首，摇落文园病马卿。,5
Song,方洵武,题竹轩,劲节孤根得地深，清虚谁识子猷心。当时不是琅玕种，月下何由听凤琴。,3
NanBei,无名氏,华山畿二十五首 其一,华山畿。君既为侬死。独活为谁施。欢若见怜时。棺木为侬开。,1
Qing,王初桐,旅舍感怀,萧萧蠹叶下高藤，客舍惊心感慨增。万里星河秋早雁，一帘风雨夜深镫。买田计就思阳羡，卖赋金完忆茂陵。几日阴晴浑未定，青山满眼曲阑凭。,6
NanBei,何逊,赠江长史别诗,二纪因兹辰，投分敦游处。况事兼年德，宴交无尔汝。中岁多乖违，由来难具叙。及君相藩牧，伊予客梁楚。出国乃参差，会归同处所。以兹笃惠好，何用忘羁旅。重得申平生，何年更暌阻。笼禽恨跼促，逸翮超容与。饯道出郊坰，把袂临洲渚。长飙落江树，秋月照沙溆。远送子应归，棹开帆欲举。离舟欢未极，别至悲无语。安得生羽毛，从君入宛许。,1
Ming,公鼐,穆陵关,昔日齐侯履，南疆尽此封。诸山沂作镇，五岳岱为宗。霸国犹馀业，重关识旧踪。故园相去近，回首海云重。,5
Tang,王衍,醉妆词（一作后主衍诗）,者边走，那边走，只是寻花柳。那边走，者边走，莫厌金杯酒。,2
Yuan,周德清,喜春来,雨晴花柳新梳洗。日暖蜂蝶便整齐。晓寒莺燕旋收拾。催唤起。早赴牡丹期。,4
Ming,叶菁,晚泊兰清江,九派江流荡远空，夕阳斜影在孤蓬。尽抛世事浮云外，犹忆家乡暮雨中。弱柳垂条生暖翠，落花飞片带残红。钟声忽起来何处，野寺前山一径通。,5
Qing,王翃,宫词三首 其一,金雀传餐百尺楼，玉壶催酒醉春游。内中新有良家选，背著君王学打毬。,6
Song,尹济翁,玉蝴蝶 和刘清安,几许暮春清思，未知芍药，先拟荼蘼。老却东风，春去不与人期。似情多、何曾荀倩，便梦断、不为崔徽。且衔杯。暖风袭袭，淡日晖晖。怎知。怀芳心在，树花露泣，叶竹烟啼。满目青红，新愁成阵恨成围。画帘空、龙媒独倚，午阴静、燕子双飞。任春归。寻人柳下，梦句堂西。,3
Song,方师尹,爽轩,鹤岭重登不作难，自缘萝月喜同攀。胜游不减谢安石，佳士况逢元鲁山。眼底更无尘事扰，窗开又得许时閒。丁仙已有归来约，他日寻盟共往还。,3
NanBei,刘义恭,温泉诗,秦都壮温谷，汉京丽汤泉。炎德潜远液，暄波起兹源。,1
Tang,僧圆观,竹枝词二首 其一,三生石上旧精魂，赏月吟风不要论。惭愧情人远相访，此身虽异性长存。,2
Song,王介,赠人落第,命也岂终否，时乎不暂留。勉哉藏素业，以待岁之秋。,3
Yuan,玉峰,北固山,独上危楼眼倍明，无端风景动吟情。小窗近对金山寺，曲路斜通铁瓮城。山色四时当户绿，波光万顷接天清。个中若许容吾宿，坐听江流半夜声。,4
Yuan,叶懋,张天师素晖堂,天上仙人十二楼，绿烟九点玩神州。玉箫吹彻清都晓，黄鹤飞来白露秋。河汉横空星纬逼，乾坤如水月波流。青蛇最忆冰壶夜，双袖西风拂斗牛。,4
Tang,吴融,题越州法华寺,寺在五峰阴，穿缘一径寻。云藏古殿暗，石护小房深。宿鸟连僧定，寒猿应客吟。上方应见海，月出试登临。,2
Yuan,移剌迪,留题惠山,参差楼阁古招提，犹有唐人石上题。潭影空明天上下，藓痕生涩路高低。泉香茗细僧清供，竹密花深鸟乱啼。已负平生岩壑趣，马蹄羞践绿莎泥。,4
WeiJin,司马彪,其二,烈烈玄飙起，粲粲繁霜凝。劲风回白雪，长川激素冰。,0
Song,王禹偁,送奉常李丞赴阙,江城方话旧，捧诏去长安。宦路相逢少，乡情叙别难。烟波迷晓渡，风雨动春寒。初夏应回首，重期看牡丹。,3
Ming,叶菁,重九后访玉台道人,节过重阳兴未阑，杖藜时复叩黄冠。石坛挥麈丹书古，涧树挂瓢碧溜寒。孤鹤似辞缑岭至，片云长与道人看。红尘一望三千顷，九转何因生羽翰。,5
Yuan,吴海,夏日燕东皋亭,展席俯清池，倚槛盼层巘。苗绿满平畴，草秀被长坂。风度荷气清，日移树阴转。长笑天为高，汎观心自远。良时会岂易，莫待岁华晚。,4
Qing,戈渡,新柳词 其一,长堤风软绿丝丝，不计千枝与万枝。多谢柔条初学舞，可能还似汉南时。,6
Ming,叶太叔,不觉春暮慨焉有述,今年春可怪，花事忽然过。直恨一心细，能寘万虑多。睡犹惊梦险，老不耐贫磨。空羡庭前树，青青发旧柯。,5
Song,王梦雷,勘灾,散吏驰驱踏旱邱，沙尘泥土掩双眸。山中树木减颜色，涧畔泉源绝细流。处处桑麻增太息，家家老幼哭无收。下官虽有忧民泪，一担难肩万姓忧。,3
Qing,方芳佩,初夏书事,日永无尘事，山居境转幽。雨归云外树，人语竹间楼。春去寒仍浅，花残蝶解愁。晚窗茶未熟，一缕翠烟浮。,6
Ming,释方泽,溪庄即事,寒过西堂布被重，江头枫叶想应红。天明自起看霜色，不在江头在镜中。,5
Yuan,《中和乐章》,太常引,紫薇华盖拥蓬莱。圣天子帝图开。历数应江淮。看五色云生凤台。,4
Song,令狐挺,题相思铺壁,谁把相思号此河，塞垣车马往来多。只应自古征人泪，洒向空川作浪波。,3
Tang,王绩,咏怀,桑榆汾水北，烟火浊河东。未必寻归路，居然息转蓬。故乡行处是，虚室坐间同。日落西山暮，方知天下空。,2
Song,王庭圭,次韵方性夫同年见寄,忆在长安日，先朝始赐官。同登进士第，半著侍臣冠。归意倦飞鸟，词源倒急滩。平生事何限，话著齿牙寒。,3
Ming,王大谟,右弼武功,舆志称雄推广武，武功虎踞右西宁。日含叠嶂披鳞甲，风鼓乔林振哨铃。列戟峰前归操纵，投鞭泉下任调停。兵威赖有山陵赫，指日淩烟勒碑铭。,5
Tang,李阳冰,忘归台铭,謺嶂回抱，中心翠微。隔山见川，沟塍如棋。环溪石林，春迷四时。曲成吏隐，可以忘归。,2
Ming,方孝标,依韵和鞠存,此生何意有归舟，风雨江山涕泪收。蓬径特缘求仲扫，剡溪应为戴逵留。百年摇落甘三己，五岳踟蹰拟《四愁》。人世几回堪聚散，肯教离别易沧洲。,5
Ming,王彝,其十二 问梅阁,窗间月色微，薄雪自风吹。谁得春消息，南枝定北枝。,5
Ming,王一翥,鲁肃湾,鲁肃不能扶汉鼎，湿风黄叶走江湾。丈夫一念蹉跎老，敌国孤忠指顾间。烟点石痕生暮雨，林拖岚影隔乡关。年深野渡旌旗迹，桨架波声两岸山。,5
NanBei,陆琼,玄圃宴各咏一物须筝诗,三五并时年，二八共来前。今逢泗滨树，定减琴中弦。鹤别霜初紧，乌啼月正悬。,1
NanBei,张率,其六,夜寒湛湛夜未央。华灯空烂月悬光。从风衣起发芬香。为君起舞幸不忘。,1
Qing,王吉武,淳汾阳胄,令公来，敌垒开，免胄直进胸无猜。花门错愕拜马首，遽前谯让执其手。指天为誓酹杯酒，愿击吐蕃赎厥咎。此时神策观军容，方建大议幸河中。,6
Yuan,朱希晦,春日自况,江边雨初过，正是踏青时。载酒兴不浅，杖藜行较迟。日阴团碧树，风煖韵黄鹂。与客恣游赏，醉来还赋诗。,4
Tang,僧元础,逸句,寺隔残潮去，采药过泉声。林塘秋半宿，风雨夜深来。,2
Qing,孔继宣,其五,类纹紫纫酒痕新，凉透银槎坐锦茵。细看一枝刚十八，封家娘子护花神。,6
Yuan,于石,伊昔 其一,伊昔西湖柳，清阴满画楼。午凉欺舞扇，晚雨系渔舟。春尽花无主，风寒叶自秋。六桥今在否，空惜旧时游。,4
NanBei,刘孝威,陇头水,从军戍陇头，陇水带沙流。时观胡骑饮，常为汉国羞。衅妻成两剑，杀子祀双钩。顿取楼兰颈，就解郅支裘。勿令如李广，功多遂不酬。,1
Ming,叶太叔,曹娥庙,秋水连江渚，林花隐驿楼。乾坤荒殿立，今古大江流。黄绢碑重勒，青山墓独幽。如龙庭下柏，曾得汉云留。,5
Yuan,孛朮鲁翀,晋祠三首 其一,掌文握瑞既符天，宗子维城足尚贤。功在生灵报君父，礼宜尸祝配山川。群云色映三农壤，时雨神通万斛泉。幸与诸公谒祠下，令人长叹酂桐编。,4
Ming,王弼,游灵岩谒杜清献读书处次方石先生韵 其一,市尘江截断，山色雨添明。地迥神灵会，秋高水石清。胜观随步改，险息得林平。一瓣杜公室，蹉跎愧此生。,5
WeiJin,张纮,瑰材枕赋,有卓尔之殊瑰，超诡异以邈绝。且其材色也，如芸之黄。其为香也。如兰之芳。其文彩也。如霜地而金茎，紫叶而红荣。有若蒲陶之蔓延，或如兔丝之烦荣，有若嘉禾之垂颖，又似灵芝之吐英。其似木者，有类桂枝之阑干，或象灌木之从生。其似鸟者，若惊鹤之径逝，或类鸿鶤之上征，有若孤雌之无味，或效鸳鸯之交颈。纷云兴而气蒸，般星罗而流精。何众文之囧朗，灼倏爚而发明。曲有所方，事有所成，每则异姿，动各殊名。众夥不可殚形。制为方枕，四角正端，会致密固，绝际无间。形妍体法，既丽且闲，高插得适，辟坚每安。不屑珠碧之饰助，不烦锥锋之镌镂，无丹漆之彤朱，罔觿象之佐副。较程形而灵露真，众妙该而悉备。圭璋特达，玙璠富也。美梓逡巡，不敢与并。相思庶几，晞风于未列。神龙之姿，众鳞相绝。昔诗人称角枕之粲，季世加以锦绣之饰。皆比集异物，费日劳力，伤用害民，有损于德，岂如兹瑰。既剖既斫，斯须速成，一材而已，莫与混并，织微无加，而美晔春荣。,0
WeiJin,孙绰,表哀诗,茫茫太极，赋授理殊。咨生不辰，仁考夙徂。微微冲弱，眇眇偏孤。叩心昊苍，痛贯黄墟。肃我以义，鞠我以仁。严迈商风，思洽阳春。昔闻邹母，勤教善分。懿矣慈妣，旷世齐运。嗟予小子，譬彼土粪。俯愧陋质，仰忝高训。悠悠玄运，四气错序。自我酷痛，载离寒暑。寥寥空堂，寂寂响户。尘蒙几筵，风生栋宇。感昔有恃，望晨迟颜。婉娈怀袖，极愿尽欢。奈何慈妣，归体幽埏。酷矣痛深，剖髓摧肝。,0
Yuan,周巽,其四,长忆携壶去，西湖处士家。冻云低老树，残雪落疏花。深谷溪流远，空林石径斜。亭前放鹤处，吟思绕天涯。,4
Yuan,汪炎昶,早雪,起晚寒犹力，衣棱刮肉铦。吟豪须火逼，汲瓮被冰粘。犬卧贪依灶，乌窥欲下檐。遥峰惊变状，琢玉闯疏帘。,4
NanBei,刘霁,咏荔枝诗,叔师贵其珍，武仲称其美。良由自远致，含滋不留齿。,1
Yuan,汪鑫,戍妇词 其一,两地魂消万里愁，君犹荒戍妾空楼。去时抛弃无情镜，留与归人照白头。,4
NanBei,朱异,还东田宅赠朋离诗,应生背芒说，石子河阳文。虽有遨游美，终非沮溺群。曰余今卜筑，兼以隔嚣纷。池入东陂水，窗引北岩云。槿篱集田鹭，茅檐带野芬。原隰何逦迤，山泽共氛氲。苍苍松树合，耿耿樵路分。朝兴候崖晚，暮坐极林曛。恁高眺虹霓，临下瞰耕耘。岂直娱衰暮，兼得慰殷勤。怀劳犹未弭，独有望夫君。,1
Qing,王时翔,其七,客里愁深与病兼。成皋晓发渡巉岩。北来九月气先严。初日翳沙如月淡，薄霜侵面似刀铦。篮舆空护一重帘。,6
Qing,王龙光,其五 冻雪,滕六天南说祸胎，连年飘散浪疑猜。信如今日多争战，骸骨成丘白作堆。,6
WeiJin,庾阐,登楚山诗,拂驾升西岭，寓目临浚波。想望七德耀，咏此九功歌。龙驷释阳林，朝服集三河。回首盻宇宙，一无济邦家。,0
NanBei,周舍,还田舍诗,薄游久已倦，归来多暇日。未凿武陵岩，先开仲长室。松篁日月长，蓬麻岁时密。心存野人趣，贵使容吾膝。况兹薄暮情，高秋正萧瑟。,1
Yuan,文质,题林屋佳城图,太湖湖上黄公墓，画得图成慰所思。林屋天寒龙起夜，水晶宫白月来时。山山暑雨黄梅熟，树树风霜橘子垂。遗训不忘乡井念，望云应废《蓼莪》诗。,4
Qing,允祥,恭和御制耕织图诗 其一,历历三时况，如陈《七月》篇。秋云青甸里，春雨绿畴边。圣政先无逸，皇心重有年。孜孜宵■意，总向画图传。,6
Song,王镃,别黄吟隐,饮乾分别酒，话久未移舟。潮水催行客，海山生远愁。蝉声秋岸树，雁影夕阳楼。今夜相思梦，芦花第几洲。,3
Song,湖州士子,句,可怜戴工部，独树不成林。,3
WeiJin,张华,其五,游目四野外，逍遥独延伫。兰蕙缘清渠，繁华荫绿渚。佳人不在兹，取此欲谁与。巢居知风寒，穴处识阴雨。不曾远别离，安知慕俦侣。,0
Tang,李邕,石赋,代有远游子。植杖大野。周目层岩。睹巨石而叹曰。兹盘礡也。可用武而转乎。兹峭峙也。可腾趠而登乎。观其淩云插峰。隐霄横嶂。峻削标表。汗漫仪状。划镇地以周博。崛戴天而雄壮。默元云之暮起。赩丹霞之朝上。若使矗布长城。嶷联高壁。遏西戎而分塞。截东胡而度碛。张九州之地险。蹙四夷之天隔。固可以眇绝骄子。遐阻勍敌。归华夏之甲士。却边荒之羽檄。别有列在王庭。地当文砌。疑贞琬之粉泽。艳重锦之光丽。承听政之梁柱。纳进贤之阶陛。匪徒夹植桃李。因芳茝蕙。降神女之徜徉。拂仙衣之容曳。若乃苔藓剥落。雨露淋漓。冰碧藻曜。绘画纷披。不邀代之所贵。不欲人之见知。罔怀金而则异。曷剖玉而方奇。至若危堞孤援。悬门御冲。出阵摧鹤。乘城起龙。炮与矢而飞雨。磁当途而列墉。金鼓为之沮气。戈矛为之辍锋。借如奕秋沈思。蜀相兴图。秉节制以全胜。纵劫杀以论都。鄙宋缄之谬识。嘉禹凿之神模。落五星而多懵。坐千人而不孤。惟磨砻之所取。任圆方之自殊。支空留于织室。编尚想于兵符。鸟何恨而填海。山何言而望夫。徒以贞者不黩。坚者可久。卧如羊于山野。蹲似武于林薮。知作鼓之希声。信为人之无偶。梁架海以东注。镇临江而南守。庶投水而克成。将补天而何有。岂独砥砺利器。盘踞真王。镞来肃慎。门通越裳。屹特立以兴主。驾能言以发祥。迩开莲兮表华。远倚剑兮疏梁。保兹城而永固。结彼交而不忘。何止藏书入室。勒篆离经。翕湘川之飞燕。伏昆池之骇鲸。膏久服而颜驻。碑一观而涕零。岂如扣角匡坐。且悲歌于白水。寻山小住。止危途于翠屏而已哉。,2
Song,毛滂,其二,未见花盈把，先教蜂作团。孤根聊得售，秀色后当看。莫讶全开晚，须知独耐寒。云含堕檐日，天恐露香乾。,3
Tang,吴商浩,水楼感事,高柳螀啼雨后秋，年光空感泪如流。满湖菱荇东归晚，闲倚南轩尽日愁。,2
Ming,王守仁,故山,鉴水终年碧，云山尽日閒。故山不可到，幽梦每相关。雾豹言长隐，云龙欲共攀。缘知丹壑意，未胜紫宸班。,5
Yuan,汪云龙,其二,山回禁禦入云长，无复陈兵翼两厢。千石金钟埋古道，万年珠树落秋霜。龙文又徙阳人聚，鸟篆谁堪轵道傍。百郡烟尘浑漠漠，一江波浪自茫茫。,4
Yuan,王鉴,题梅二首 其一 红梅,玉妃步步影毵毵，燕罢瑶池酒正酣。夜半不知风露冷，梦随春雨过江南。,4
Qing,尹推,寒夜无寐。次香山韵,茅屋严霜夜，松窗落月时。无人来作伴，与病若相期。虫响终宵苦，鸡声到晓迟。平生自待念，寂寞教谁知。,6
Yuan,沈右,其二,掩卷坐忘寐，书灯耿独明。年华劳发改，夜气与神清。感梦疑蕉鹿，挑愁赖曲生。何时重相觅？握手话真情。,4
Ming,丁克仁,戏呈张献纳①,数亩良田亦可耕，荜门临水向阳明。教官训导总安分，献纳正言皆畅情。不备防身儒者腐，难知表信远方氓。暂惊缧绁浑如梦，自合还山送一生。,5
WeiJin,傅玄,何当行,同声自相应，同心自相知。外合不由中，虽固终必离。管鲍不世出，结交安可为。,0
Ming,于成龙,铜雀台,铜雀空台漳水流，云横烟断笑残丘。千门锁钥风尘暗，万里河山落日收。才子文章堪极目，美人台榭半成洲。英雄一世今安在，明月依然是汉秋。,5
Ming,王逢,其二,台迥林光合，峰孤岳影分。势从平地涌，心与异人群。解佩春相赠，鸣榔夜忽闻。时来面风渚，潇洒诵吾文。,5
Ming,王谷祥,菊,飒飒金风度，嫣嫣秋色妍。白衣还自至，青女更相怜。,5
Tang,王无竞,咏汉武帝,汉家中叶盛，六世有雄才。厩马三十万，国容何壮哉！东历琅琊郡，北上单于台。好仙复宠战，莫救茂陵隈。,2
Yuan,吴澄,送唐教导往见乡先达,谓余将有适，暂此辍弦歌。城市嚣尘远，山林遗逸多。树膏苏隰稻，凉意到庭柯。为问躬耕者，忧饥思若何？,4
Ming,毛绍龄,秋日效古有所思,晓妆谁与画双蛾，湘浦秋风雁影过。江上不传芳信到，可堪明月夜来多。,5
Yuan,王懋德,直沽海口,极目沧溟浸碧天，蓬莱楼阁远相连。东吴转海输粳稻，一夕潮来集万船。,4
Yuan,申屠衡,指柏轩,冰霜二百年，老骨耐撑拄。欲知僧腊高，即是阶前树。,4
Yuan,王佐,书所见感旧,小小银筝压坐偏，曾将古调寄新弦。芙蓉绿水秋将老，鹦鹉金笼语可怜。两鬓秋霜明镜里，十年春梦夜灯前。湖山隐约人如画，空负当年罨画船。,4
Song,王祜,其三,心意逍遥物莫知，山中山下识人稀。想君绝虑离尘土，不是王乔即令威。,3
Ming,王遴,汉封台,岱宗自古今，武帝空赫赫。鸾舆西入关，苔藓台中碧。,5
Ming,文洪,画景,尺素山千顷，云多路更深。人行巢鹤磴，寺接挂猿林。雨过朝添涧，霞生晚护岑。江南旧风景，时得画中寻。,5
Yuan,王立中,西湖竹枝词 其二,湖山堂前密雨飞，苏公堤上行人稀。唤郎扁舟早回去，春泥日晚汗郎衣。,4
Ming,尹墀,其四,追游双玉树，出入大贤门。朗月精神爽，和风笑语温。时危梁栋折，人去典刑存。谁继玄成业，家声有弟昆。,5
Ming,王㒜,除夕有感,去年除夕客金台，今夕江南予告回。两岁腊从愁里过，五更春入梦中来。声沈鼓角将残漏，泪滴屠苏最后杯。祗有梅花依旧好，冒寒先放一枝开。,5
Yuan,三宝柱,游北湖,一月不来湖上路，湖边桃李已成阴。苍苍山色故人面，荡荡风光游子心。沽酒楼高斜欲堕，卖茶船小巧相寻。自怜鹦鹉洲中客，手撚江蓠和楚吟。,4
NanBei,李昶,陪驾幸终南山诗,尧盖临河颍，汉跸践华嵩。日旗回北凤，星旆转南鸿。青云过宣曲，先驱背射熊。金桴拂泉底，玉琯吹云中。古辙称难极，新途或易穷。烟生山欲尽，潭净水恒空。交松上连雾，修竹下来风。仙才道无别，灵气法能同。东枣羞朝座，西桃献夜宫。诏令王子晋，出对浮丘公。,1
Tang,李君房,海人献文锦赋（以珍物时来以应君德为韵）,彼潜织兮。泉室之人。曳文绡兮结冰缕。灼锦彩兮照花新。背穷海以入贡。望君门而效珍。于以献之。爰彰至德。非同㡛氏之练。更异仙家之织。临风始启。全含琪树之芳。向阙爰开。遥写蜃楼之色。固奇工之所就。岂常情之可识。当其彩缕方织。鸣梭静闻。绚霞光于阴火。缀缛藻于卿云。舞凤翔鸾。乍徘徊而抚翼。重葩叠叶。纷宛转以成文。疑映地之花折。似饮渚之虹分。弄杼斯成。既呈妍于泉客。垂衣可仰。欣有奉于明君。启瑶缄而骇视。方雾縠而难拟。离披耀彩。临玉砌以莲舒。灿烂生姿。映金门而霞起。固将保其所异。孰能识其所以。投炽焰而靡燎为灰。濯清流而不濡于水。原夫献琛方至。捧箧员来。临虚庭而障倚。俯洞户以屏开。蝶翩翻而误起。鸟眄睐以惊回。物无情而自感。化有孚而斯应。以文为贵。宁同巷伯之诗。表德方来。且异美人之赠。非同禹贡。不谢尧时。对天庭而照烛。向丽景而葳蕤。皎洁凝光。爰识冰蚕之绪。霏微发色。不惟园客之丝。既而焕彼文章。作为黼黻。方可重于远人。宁有讥于玩物。,2
NanBei,陈叔宝,临高台,晚景登高台，回望春光来。雾浓山后暗，日落云傍开。烟里看鸿小，风来望叶回。临窗已响吹，极眺且倾杯。,1
Ming,王元俸,其十一,丘壑偏宜隐者居，萧疏短发映清渠。从来裘马饶攀桂，不道山林笑学竽。花覆残棋人散后，酒醒孤枕雁来初。茫茫归路在何处，空有西风锁敝庐。,5
WeiJin,李颙,经涡路作诗,言归越东足，逝将反上都。后洫填中路，改辙修兹道。旦发石亭境，夕宿桑首墟。劲焱不兴润，零雨莫能濡。亢阳弥十旬，涓滴未暂舒。泉流成平陆，结驷可回车。肇允相忘鳞，翻为涸池鱼。咫步不能移，白日奄桑榆。,0
Song,方恬,其二,微波荡晴墩，倒影动悬壁。,3
Qing,王元文,东岩别后有忆,相晤了忘情，相别还增虑。入暮独登楼，幽怀澹无豫。遥忆烟雨中，孤舟泊何处。,6
Ming,王廷相,登岳,五岳俱神峻，岧峣泰岱偏。半岩回骏马，绝顶俯云烟。一览小天下，三更见日躔。蓬莱疑只尺，直恐碍飞仙。,5
Song,王安礼,其二,启国恩章称，颁恩典册徽。都人瞻卤簿，王子泣缞衣。落日随丹旐，悲风引素帏。西城供祖奠，惆怅昔游非。,3
Yuan,僧克新,寄三塔云海和尚,雨后龙孙过屋长，半池疏影月微茫。凤凰巢在云深处，日日衔花到上方。,4
Tang,朱湾,咏玉,歌玉屡招疑，终朝省复思。既哀黄鸟兴，还复白圭诗。请益先求友，将行必择师。谁知不鸣者，独下董生帷。,2
Yuan,丁复,挽许覃峰（号松云。）,失访松云隐，哀吟《薤露》歌。前朝诸老尽，浮世百年过。山水高情足，诗书远泽多。何曾入城府，秦凿自寒波。,4
Tang,子兰,句,本是无情物，南飞又北飞。,2
Yuan,李两山,鬻孙谣,白头老翁发垂领，牵孙与客摩孙顶。翁年八十死无恤，怜汝孩童困饥馑。去年虽旱犹禾熟，今年飞霜先杀菽。去年饥馑犹哺糜，今年饥馑无馀粟。客谢老翁将孙去，泪下如丝不能语。零丁老病惟一身，独卧茅檐夜深雨。梦回犹自误呼孙，县吏催租正打门。,4
Ming,尹铉,送人之任,洛下难朝夕，天涯又别离。灯前千里梦，袖里故人诗。路就乡闾近，游寻昔日期。有书如欲寄，须趁雁来时。,5
Tang,史翙,丹甑赋（以国有丰年为韵）,皇矣上帝。临下有则。元德升闻。荣问充塞。三光明而品物昭报。四气序而黎人不忒。虽休勿休。惟静惟默。伟夫自然之丹甑。方作瑞于明德。应皇运而无疆。报时丰于有国。其业可大。其功可久。既申命以自天。类有孚而盈缶。循环外映。爰假象以为名。濩落内虚。信当无而入有。明夫既耨既穫。表此不稂不莠。将有开而必先。固兹器之可守。天应灵贶。人期至丰。不汲而满。将宝鼎而齐列。不炊而沸。与温泉而比崇。异钧陶之有作。符造化之为功。千箱以之而发咏。万姓无嗟乎屡空。且夫人为国本。食乃人天。朝有代耕之秩。野多击壤之贤。岂不以休徵毕至。瑞应无边。正色斯呈。以明于圣感。天资可尚。是表其丰年。影亭亭于瑞日。光泛泛于祥烟。九功咸序。八政攸先。超三皇而轶五帝。尚何足夫比肩。,2
Qing,王龙光,其九 昏黑,夜偏油火昼偏昏，毒雾凄凄断客魂。生死由来同梦觉，自怜栖息逊鸡豚。,6
Yuan,传东郊,其三,李氏夫人信笔挥，书名千古出中闺。盈盈锦上回文字，不有诗人为品题。,4
Song,毛友,其二,身缀鹓鸾集凤池，梦寻麋鹿游蟹堁。,3
Tang,羊滔,其三,采薪穷冥搜，深路转清映。安知洞天里，偶坐得棋圣。至今追灵迹，可用陶静性。,2
Ming,叶小鸾,如梦令,雁唳西风天际。槛外梅花香细。今夜与明朝，试共相看不睡。且睡。且睡。守岁何如别岁。,5
Ming,王叔承,荆溪游樱桃园,珠林光万点，红乱野园芳。艳夺桃花彩，甘骄荔子浆。女翻双腕白，莺溜一衣黄。问是谁家胜，江东顾辟疆。,5
NanBei,无名氏,其十 宋世大雅（虞和）,宋世宁，在泰始。醉酒欢，饱德喜。万国朝，上寿酒。帝同天，惟长久。,1
Yuan,朱晞颜,和梅村方州判元日早朝韵,凤历初颁又建正，千门队仗蔼欢声。风生翠隼旌旗合，日转苍龙观阙明。北极星辰趋玉几，西池仙子进霞觥。远臣亦解相如赋，愿列词官窃宠荣。,4
Yuan,李文蔚,金盏儿,比及问五陵人。先顶礼二郎神。哥也你便博一千博我这胳膊也无些儿困。我将那竹根的蝇拂子绰了这地皮尘。云：哥也。老实的博。燕大云：我也只是博耍子。有什么老实不老实。正末唱：不要你蹲着腰虚土𥚃纵。叠着指漫砖上墩。则要你平着身往下撇。不要你探着手可便往前分。,4
Ming,王虞凤,生查子 怀姊,忆昔别离时，欲想心先痛。独自拥寒衾，一夜难成梦。只见碧纱窗，竹影频移动。残月冷花梢，幽恨和伊共。,5
Yuan,朱彬,其二,湖水东来日欲西，兰苕参差那得齐？苏公堤边人荡桨，吴山树头鸦欲栖。,4
Tang,僧启柔,偈,妙哉三下板，诸德尽来参。既善分时节，吾今不再三。,2
Yuan,王纶,水深叹,至正十年夏，四月戊戌吉。皇帝诏四方，夙夜靡暇逸。兴利与除害，守令宜怵怵。江南水深荡，租税无所出。官府议除豁，生民务存恤。松江素污下，川陌流汩汩。惜哉郡太守，民情固沉匿。茫茫修竹乡，卑湿难具述。只如来字围，积涝恒数尺。归附八十年，未始睹颖栗。胡为吝一言，岁縻六百石。省宪虽至明，蔽隐不容诘。呜呼皇天后土皆白日，何独使我寘此幽暗室。有食不令充我饥，有药那得疗我疾。皂胥自此从隳突，妻子何时免啾唧。繄太守兮民之父母，盍自省兮尔俸尔秩。纵然民命不尔忧，奚为王言弃如嫉。九重阊阖虽深密，民瘼民冤极纤悉。尔居郡县亲目击，忍听咨嗟起蓬荜。巨泖崩堤汇为一，雨不崇朝先汎溢。荒蒲衰苇风瑟瑟，尔亦何难究其寔。掊民聚敛非仁术，财聚民离果谁失。欺君不容诛，戕民有常律。我民一何苦，尔见一何执。君恩宽厚难再得，再拜仰天长太息。,4
Yuan,僧惟则,其二,乡人问我几时还，向道如今又入山。一个蒲团半间屋，吴松江上九峰间。,4
Yuan,李冶,七星岩,严公旧隐名七星，幽阒寥廓真仙庭。峨峨云盖结双顶，天风不动闻流铃。字青石赤尚奇伟，撝诃守护烦山灵。不是人间玉局所，今贮天上琅函经。我疑山泽自通气，又如蛰户藏雷霆。曾闻洞府仙所话，岁与下土收蝗螟。早时祷雨叩辄应，古井犹带蛟龙腥。土壤飘飘槩可想，地籁瑟瑟犹堪听。世上楼观岂不有，穷极技艺分红青。何如石室坚且好，万古仙迹留芳馨。我来到此洗俗虑，仰视玉宇摩青萍。卢敖尚许随学道，骖鸾驾凤游沧溟。,4
Ming,大方,送陈用中司训先生还汉中,柳妥花殷食又寒，渭城歌断思漫漫。万山入汉秦关险，孤栈连云蜀道难。驴背寻诗春正好，蛾眉如画雨初干。胜游归后添佳趣，为写新图寄我看。,5
Yuan,何吾山,赠琴舟赵海月四首 其一,珑珑花雨客屏香，理尽哀弦曲转长。海上归来望乡土，风回依约梦霓裳。莫年铁杖身差健，何处铜盘月共将。幸自金丹堪点化，不须秋树说荒凉。,4
NanBei,沈约,前缓声歌,羽人广宵宴，帐集瑶池东。开霞泛彩霭，澄雾迎香风。龙驾出黄苑，帝服起河宫。九疑轥烟雨，三山驭螭鸿。玉銮乃排月，瑶軷信凌空。神行烛玄漠，帝旆委曾虹。箫歌美嬴女，笙吹悦姬童。琼浆且未洽，羽辔已腾空。息凤曾城曲，灭景清都中。隆佑集皇代，委祚溢华嵩。,1
WeiJin,云林右英夫人,其六 右英吟,停驾望舒移，回轮返沧浪。未睹若人游，偶想安得康。良因俟青春，以叙中怀忘。,0
Song,王禹偁,成武县作（四库本题作书怀）,释褐来成武，初官且自强。位卑松在涧，俸薄叶经霜。雨菌生书案，饥禽啄印床。犹惊写秋卷，槐砌落花黄。,3
Yuan,林泉生,杂言四首 其一,大朴本淳默，结绳已多端。书契起百伪，千载不复旋。大道日已降，支离竞各言。安得万喙寂，俗厚如古先。仍当废简牒，置我六籍前。,4
NanBei,顾野王,其二,齐倡赵女尽妖妍，珠帘玉砌并神仙。莫笑人来最落后，能使君恩得度前。岂知洛渚罗尘步，讵减天河秋夕渡。妖姿巧笑能倾城，那思他人不憎妒。莲花藻井推芰荷，采菱妙曲胜阳阿。,1
Yuan,汪鑫,春日山行 其一,清泉白石净无尘，岚翠烟光别聚春。流水泠泠花片片，隔溪疑有种花人。,4
NanBei,萧衍,其十三 冬歌四首,寒闺动黻帐，密筵重锦席。卖眼拂长袖，含笑留上客。,1
Qing,尹凤九,慕河西先生,先生百世为宗师，出处惟常不是奇。非若一时慷慨做，皆从道义学而知。,6
Qing,王芑孙,西陬牧唱词二十六首 其一,百十名城俨画区，就中疏勒有遗都。东趋乌什如瓴建，松塔崎岖亦坦涂。,6
Ming,王以悟,寄同社诸友,迢迢千里路，落落一王生。北地怜秋冷，客怀怪雁征。素盟空自抱，绿酒共谁倾。入梦家山暮，相思对月明。,5
Yuan,文鲁麟,七马图为贡叔英题,吾闻渥洼水接银潢碧，产此八骏无人识。当时周满欣得之，要令四海皆辙迹。就中一匹真奇绝，从驾不受黄金羁。一朝逸去收不得，飘忽云霄攒四蹄。其馀七匹皆神骏，一一具有真龙性。五马渡江一马随，龁草饮泉筋骨劲。一马振鬣当风前，目光夹镜尻睢圆。搜身正面如人立，奚奴敏捷那能鞭。玉堂学士萧夫子，笔端猎猎霜风起。金銮草制有馀闲，写此骁腾世无比。中郎爱马仍爱图，朅来一见为嗟吁。致之座右重珍惜，芸窗把玩时卷舒。我今作诗为题品，不见驿骝空见影。安得若此毛骨千万群，扫空沙漠清龙庭。,4
Ming,方孟式,秋兴,西风伤往事，笑此客中身。叶落苍烟断，花开黄菊新。天涯蓬鬓短，边徼羽书频。蟋蟀知秋意，阶前鸣向人。,5
Tang,吕颍,西域献径寸珠赋（以泽浸四荒非宝远物为韵）,西域遐方。献纯精之天产。申重宝之帝乡。岂不以至诚感而灵必自顺。惟德动而坤珍莫藏。不然。何有慕于中土。而走无胫于外荒。彼珠之灵。积阴之魄。禀金气而坚固。韫河润之耀泽。布指而大小无差。洞物而纤毫不隔。迥夜常满。初月每让其圆明。爽曙欲凝。高星自掩其孤白。信殊方所秘。亦稀代难致。夺夏璜以为美。齐楚璧而积异。将配天光以辅三。助皇明而照四。积石峰峻。燉煌路远。驰辉于晦碛之中。流晶于白日之晚。将为表龙旗而缀鸾辂。必将誇池台而耀宫苑。殊不知以万邦为虑者。此献则违。以三德为宝者。此宝则非。价越千金。我当俯念其十产。光含径寸。吾将静照于九围。乃遂沉泉而反璞。俾其媚川而自辉。且立德者惟俭之本。作贡者亦土之任。剖蚌而献。既不编于夏书。为器成之。尚有干于时禁。苟夺山川之精魄。是亏雨露之恩浸。所以前代有训。不珍异物。誇齐威者。再论而皆惭。求苏则者一言而自屈。岂若我全明德。体大道。照耀也不假隋侯之珍。贞静也自同罔象之宝。由是化中国而及外夷。如风之偃草。,2
Song,王绅,太皇太后生日（一作赵佶诗）,太皇生日最尊荣，献寿宫中未五更。天子捧觞仍再拜，宝慈侍立到天明。,3
NanBei,孔璠之,艾赋,良药弗达，妙针莫宣，奇艾急病，靡身挺烟，治匪君臣，得用神火。振淹固于一烂，气绝息乎无假，淳建投而招祟，钳椒梼而贻祸，伊兹艾之淑粹，仍索质于中野。嗟乎，贞灰与邪烬迭御，芳烟与苦兰竞薰，是以艾正而贱，兰妖而珍，故言尧则桀对，举兰则艾因。,1
Tang,石文德,句,月沈湘浦冷，花谢汉宫秋。,2
Tang,王圭,咏汉高祖,汉祖起丰沛，乘运以跃鳞。手奋三尺剑，西灭无道秦。十月五星聚，七年四海宾。高抗威宇宙，贵有天下人。忆昔与项王，契阔时未伸。鸿门既薄蚀，荥阳亦蒙尘。虮虱生介胄，将卒多苦辛。爪牙驱信越，腹心谋张陈。赫赫西楚国，化为丘与榛。,2
Yuan,王结,贺新郎 赠张子昭,久坐林泉主。更忘机、结盟鸥鹭，逍遥容与。蕙帐当年谁唤起，黄鹄轩然高举。渺万里、云霄何许。鹤爽怜君今犹在，正悲歌、夜半鸡鸣舞。嗟若辈，岂予伍。华如桃李倾城女。怅灵奇、芳心未会，媒劳恩阻。梦里神游湘江上，竟觅重华无处。谁为湘娥传语。我相君非终穷者，看他年、麟阁丹青汝。聊痛饮，缓愁苦。,4
Ming,包节,赠侠少年,早随飞将战龙沙，日晚收营过狭斜。下马直趋卢女肆，满楼喧笑拥琵琶。,5
Yuan,尚仲贤,寄生草,你道是赤瓜峪。与咱家曾会垓。马蹄儿撞破连环寨。鞭梢儿早抹着天灵盖。也则为主人各佔边疆界。这的是桀之犬吠了帝尧来。便三将军怎好把你尉迟怪。,4
Yuan,吴景奎,其二,今日忽已过，明朝还又来。客怀长作恶，笑口为谁开。两月书无到，三更梦独回。天寒不归去，茅屋长苍苔。,4
Ming,卞季良,宿山寺,山半古时寺，居僧多白头。禅枝寒磬动，佛殿晚香浮。塔影中庭月，松声万岭秋。隔林城市近，一夜且淹留。,5
Qing,丁瑜,南乡子 闺情,钗凤似飞鸦。袅袅香罗笼绛纱。妆罢戏将红豆掷，休哗。无数黄莺闹柳衙。蓬岛即伊家。那得轻乘天上槎。只恐无情如柳絮，愁他。夜半殷勤诉月华。,6
Qing,殳默,忆震泽西村,忽忽难忘处，西村明月中。荷花低拂露，菱叶静含风。烟火经旬断，音书隔岁通。茅堂知在否，应有白云封。,6
Ming,王子一,滚绣毬,我这𥚃度危桥拄瘦筇。俯清流靠古松。云：兄弟。你看水上流出一杯饭来了。唱：见一杯胡麻饭绿波浮动。做取分食科：唱：想行厨只隔云峰。进程途一二里。见楼台三四重。势嵯峨走鸾飞凤。晃分明金碧玲珑。内做奏乐科正末云：这是什么响。唱：又不是数声仙犬鸣天上。又不是几处樵歌起谷中。带云：待我听咱。做听科：唱：只听的环佩丁冬。,5
Ming,王中,泊镜口,日暮风涛稳，扁舟泊此隅。云山归梦杳，邻舫语音殊。片月寒江永，平沙旅雁孤。无才合漂泊，不敢恨穷途。,5
Ming,史可程,洞仙歌 七夕,凉生七夕，劲翮翻空矫。怎得秋怀似春好。望银河晻霭，牛女幽欢，频低语，瓜果儿家乞巧。碧桐新露湛，宋玉哀吟，吹向风枝逗栖乌。记秋娘庭院，翠幌萤流，钿合擎、云鬓蝉袅。还须问天公有情无，莫不管星梳，掷将人老。,5
Song,元绛,凤池山,州人未识凤池山，朱毂时来此往还。四坐杯盘在天上，满轩云雨落人间。千围老木排旌盖，百尺飞泉响佩环。谁为霜绡图景象，翠微高处一开颜。,3
Yuan,安轴,是日过铁岭,巨岭横空半，东西路此分。登高笑前将，负险怯孤军。绝涧冰和雪，危峰石戴云。无人修古垒，天下但崇文。,4
Yuan,林景熙,客怀,道出箫台北，青鞋第几山。看云生远思，临水觉衰颜。石室猿空老，花时燕独还。春光已愁寂，况复在兵间。,4
Song,王临,题司空表圣王官谷,夫君久逐夜舟移，依旧岩扃锁翠微。位至文昌还避世，身甘幽谷是知机。清风未泯随流水，遗像空存伴落晖。百有馀年同俯仰，白云犹绕故亭飞。,3
Tang,何希尧,一枝花,几树晴葩映水开，乱红狼籍点苍苔。东风留得残枝在，为惜馀芳独看来。,2
Ming,文洪,夏月行畦,隔田疏雨浥浮埃，信脚郊原意畅哉。桑叶渐稀蚕欲老，菜花都尽蝶空来。农歌时逐车声起，藜杖遥随落日回。景物清妍还满目，临风欲赋愧无才。,5
Tang,伍乔,题西林寺水阁,竹翠苔花绕槛浓，此亭幽致讵曾逢。水分林下清泠派，山峙云间峭峻峰。怪石夜光寒射烛，老杉秋韵冷和钟。不知来往留题客，谁约重寻莲社踪。,2
Qing,方浚颐,黄鹤楼用少陵韵联句,神仙那在尘寰外，狂士难留宇宙间。一笛梅花辞汉渚，孤洲芳草怨荆山。才生乱世终何补，羽化云霄竟不还。胜地于今息烽火，高楼依旧峙津关。,6
Song,丁骘,诗一首,秀出眉山有庆门，风流长与蜀山存。翰林未老生曾嫡，想见累累百世孙。,3
Tang,僧含曦,酬卢仝见访不遇题壁①,长寿寺石壁，卢公一首诗。渴读即不渴，饥读即不饥。鲸吞海水尽，露出珊瑚枝。海神知贵不知价，留向人间光照夜。,2
Song,方蒙仲,旋开梅,邻笛不须吹，惊喷枝头雪。主人日日来，长见开时节。,3
Ming,王一宁,赐观进贡麒麟献诗,圣皇御寰宇，治化敷深仁。至孝格天地，和气周八垠。天心答灵贶，百福咸骈臻。绝域产嘉瑞，表兹泰运新。远人慕帝德，重译献紫宸。跄跄殿陛间，拜舞亦何驯。重瞳一回顾，百象皆生春。行规折中矩，牛尾麇之身。有定而不触，有趾而振振。所游必择土，所居宁肯群。周室在郊薮，汉庭来九真。迄今千载下，屡出应昌辰。巍巍吾皇德，旷古无与伦。作诗继周咏，稽首歌圣神。,5
Song,文同,前溪独游,溪水碧溶溶，纡馀短彴通。小滩晴霭外，独鹤夕阳中。倚杖对清濑，披襟当好风。几时归住此，长下钓鱼筒。,3
WeiJin,江逌,竹赋,有嘉生之美竹，挺纯姿于自然，含虚中以象道，体圆质以仪天，托宗爽垲，列族圃田，缘崇岭，带回川，薄循隰，行平原，故能凌惊风，茂寒乡，藉坚冰，负雪霜，振葳蕤，扇芬芳，翕幽液以润本，承清露以擢茎，拂景云以容与，拊惠风而回萦。,0
Qing,王学浩,陈曼生乞画江亭叙别图,别绪乡心两欲牵，宣门送客记多年。不须更上江亭望，画到垂杨便可怜。,6
Ming,王逢,同周南野游雨石山洞,地主周颙后，邀游雨石山。风岩寒六月，云岫辟重关。珠阁参差是，芝田傥莽间。洞天仙有籍，君得上清班。,5
Tang,吕群,题寺壁二首 其一,路行三蜀尽，身及一阳生。赖有残灯火，相依坐到明。,2
Yuan,余嘉宾,其八,苍玉屏风水曲流，满船丝竹载清秋。步随明月瑶台去，无数红云夜不收。,4
Yuan,五十四,题卢贤母卷,樵隐卢君母最贤，母仪妇节两超然。相夫德洽周南化，教子名宜太史编。华屋萱兰春蔼蔼，元堂松桂月娟娟。时清重隐颁鸾诰，百世幽光发九泉。,4
Tang,僧光业,嘲道门进《武成混元图》,夜深灯火满坛铺，拔剑挥空乱叫呼。黑撒半筐兵甲豆，朱书一道厌人符。重臣喂饲刚教活，圣主慈悲未忍诛。佛说毗卢三界了，如何更有《混元图》。,2
Song,丘雍,送僧归护国寺,萧昂瞩馀辉，尧天命赐衣。石房云外启，金锡日边归。草腐萤光散，星中暑气微。抽簪期晚岁，相许扣禅扉。,3
Ming,王鼎,和尹太宰公归田韵,藻鉴当年黄阁旧，杖藜今日白头新。莼鲈适兴非嫌贵，篱菊怡情可乐贫。玉麈清谈时对客，锦囊佳句总惊人。茫茫宇宙知多少，谁识东山屐底春。,5
Qing,僧元璟,其五,买山计左愧支郎，一笠重来二陆乡。秋后云林多瘦碧，愁边烟月易昏黄。催诗叶落梧桐井，搅梦虫依薜荔墙。圆泖沧波真浩荡，归心轻逐白鸥翔。,6
Yuan,汪天骥,夏日閒行,偶尔行行去，山家半掩扉。暂来松下立，苔色上人衣。,4
Tang,李昂,句,耳临清渭洗，心向白云闲。,2
Song,俨和尚,遗偈,四大之身，水月空云。一轮湛湛，廓落乾坤。,3
Yuan,汪蕴五,闻朱隐君宦赐号澄节处士,北郭幽偏是鹤山，一轩高卧白云关。先生道出羲皇上，处士名标晋宋间。尊俎风流无俗客，琴书和乐足怡颜。天边一札惊猿鹤，只恐公今未得閒。,4
Tang,僧灵澈,奉和郎中题仙岩瀑布十四韵,致闲在一郡，民安已三年。每怀贞士心，孙许犹差肩。采异百代后，得之古人前。扪险路坱圠，临深闻潺湲。上有千岁树，下飞百丈泉。清谷长雷雨，丹青凝霜烟。遥将大壑近，闇与方壶连。白石颜色寒，老藤花叶鲜。轩皇自兹去，乔木空依然。碧山东极海，明月高升天。平野生竹柏，虽远地不偏。永愿酬国恩，自将布金田。穆穆早朝人，英英丹陛贤。谁思沧洲意，方欲涉巨川。,2
Yuan,宇文公谅,西湖竹枝词,苏小门前骑马过，相逢白发老宫娥。自言记得前朝事，只说当年贾八哥。,4
Qing,王槩,题画,湖干路僻无车马，葭菼苍苍凉到天。长日接䍦慵不著，草堂闲对鹭鸶眠。,6
Yuan,文质,虎丘燕集送□□□之秣陵分赋吴王城,吴王城据东南雄，夫椒一战成厥功。钃镂夜泣伍员死，黄池之会城池空。城池空，越师袭，宫前草露沾衣湿。烟花遗堞黯离愁，三江潮来若山立。君不见城上蒿，碧如染，兔穴狐踪遍荒甸。渔歌落日破湖烟，鸱夷荡舟迷潋滟。前年送客阊门西，杨柳青青官马嘶。今年送子出城去，接天芳树春迷迷。霜台故人俱豸首，尺简谁能问山薮。簿书丛里看峥嵘，归来共醉吴中酒。,4
Qing,九岩中达,富士山,士峰若比岱宗尊，位属东方世所存。黄落尽边皆槁木，翠微深处几松根。炎天却有六花乱，古洞全无八叶翻。不识金刚山上景，一朝别后与谁论。,6
Yuan,王丹桂,上丹霄,弃浮荣，忘羁绊，胜秋蓬。乐天命、所遇皆通。随缘一饱，算来奚用禄千钟。甘闲守拙，挨清贫、岂顾顽铜。陪霞友，邀风月，临溪石，对岩松。论坦然、出世家风。烹金鍊玉，斡旋牝虎与玄龙。而今重悟，万缘空、意倦心慵。,4
Ming,王渐逵,颖江书院（韶人为郡守符公建）,共入闻韶径，遥登寡过堂。风烟环武水，名胜带皇冈。礼乐乡闾洽，文章草木光。会当修郡志，吾欲撰循良。,5
Tang,包佶,宿庐山赠白鹤观刘尊师,苍苍五老雾中坛，杳杳三山洞里官。手护昆崙象牙简，心推霹雳枣枝盘。春飞雪粉如毫润，晓漱琼膏冰齿寒。渐恨流年筋力少，惟思露冕事星冠。,2
Yuan,白文宝,挽杏村李侍中（岩）,泉装何遽尔，吾谓老弥强。玉树添风彩，银钩照日光。清新庾开府，终始郭汾阳。偶会还如昨，投壶意自长。,4
Ming,方尚祖,淮浦大观楼,鳌簪擎出此巍楼，万里平芜一望收。爽籁每从云外入，明霞时傍日边浮。窗虚雨霁山如黛，幔卷风清月欲钩。恰喜自公多得暇，频将唫啸傲沧洲。,5
Song,尹洙,其五 大卤,冀州之疆，粤惟大卤。俗忮而专，地扼而固。协比幽都，荡摇边圉。三垂既夷，凶威弗沮。帝御六师，百万貔虎。剪其附庸，至于城下。锋镝始交，梯冲如舞。蠢尔孱王，请附降虏。我士奋扬，愿究吾武。皇帝曰吁，念彼黎庶。匪鲸匪鲵，复为王土。（一章）晋郊既平，九区以宁。陈功太庙，告假威灵。在昔武王，于商观兵。维我艺祖，亦勤于征。匪贷晋罪，俟厥贯盈。圣作圣继，巍巍相承。皇矣二后，功莫与京。（二章）,3
Ming,叶元玉,书怀,客中羞对镜，老去动悲惊。白发虽公道，流光也薄情。名虚何足尚，命拙不须评。无限心头事，良工写不成。,5
Ming,王宾,言子墓,有树枯来不记春，却依虞仲冢为邻。山家相约休樵采，十哲人中第九人。,5
Tang,王烈,雪,雪飞当梦蝶，风度几惊人。半夜一窗晓，平明千树春。花园应失路，白屋忽为邻。散入仙厨里，还如云母尘。,2
Song,包恢,其二,斩新政令别规模，迎刃恢恢解有馀。去就虽轻心自若，佞贤乍变事何如。籴为民患祈从免，社植根深恶始除。似此欲为尚何限，归欤千里竞攀车。,3
Yuan,杜敩,紫团山景二绝 其一,蹬道崎岖云作梯，登峰环照古招提。何时得解黄尘鞅，卜筑紫团深处栖。,4
Ming,丘刘,悼长孺集句四首 其一,江流曲似九回肠，愁思非春亦自伤。明月不知人世变，夜来依旧下西厢。,5
Tang,上元夫人,赠封陟①,谪居蓬岛别瑶池，春媚烟花有所思。为爱君心能洁白，愿操箕帚奉屏帏。,2
Yuan,耶律楚材,其十,渔家何足好，乘兴一钩沈。路僻苍苔滑，舟横古渡深。小晴掀箬笠，微雨整蓑襟。梦断知何处，寒潮没晚林。,4
Tang,李赤,姑熟杂咏（一作李白诗） 谢公宅,青山日将暝，寂寞谢公宅。竹里无人声，池中虚月白。荒庭衰草遍，废井苍苔积。唯有清风闻，时时起泉石。,2
NanBei,刘𤦹,上湘度琵琶矶诗,兹山挺异崿，孤起秀云中。陵池激楚浪，纷糺绝宛风。烟峰晦如昼，寒水清若空。颉颃鸥舞白，流乱叶飞红。,1
NanBei,刘潜,和简文帝赛汉高庙诗,圭币崇明祀，牲樽礼贵神。风惊如集庙，光至似来陈。徘徊灵驾入，叫咷倡歌新。将言非为己，致敬乃祈民。多才与多事，今古独为邻。,1
Tang,僧栖蟾,寄问政山聂威仪,先生卧碧岑，诸祖是知音。得道无一法，孤云同寸心。岚光薰鹤诏，茶味敌人参。苦向壶中去，他年许我寻。,2
NanBei,刘孝威,钓竿篇①,钓舟画彩鹢，渔子服冰纨。金辖茱萸网，银钩翡翠竿。敛桡随水脉，急桨渡江湍。湍长自不辞，前浦有佳期。船交桡影合，浦深鱼出迟。荷根时触饵，菱芒乍罥丝。莲度江南手，衣渝京兆眉。垂竿自有乐，谁能为太师。,1
Ming,王直,大风泊砖河驿,舣棹临孤驿，风霾昼欲昏。疾吹高树偃，怒激浊河翻。失穴鼋鼍恐，倾巢鸟雀喧。居人亦愁畏，深闭小蓬门。,5
Ming,王士贞,蝶恋花 偕董舒二太守游赤壁,日浸江波波没柳。赤壁人家，白蘋横渡口。偷闲载酒邀朋旧。白鸟几声山影瘦。万眼争看三郡守。缓棹欢歌，惹薰风两袖。须信颠连到处有。策勋各展经纶手。,5
Tang,司空图,效陈拾遗子昂感遇二首 其一,高燕飞何捷，啄害恣群雏。人岂玩其暴，华轩容尔居。强欺自天禀，刚吐信吾徒。乃知不平者，矫世道终孤。,2
Song,王绹,句,我欲挂冠去，君当衣锦还。,3
Yuan,僧大䜣,送郭干卿学士赴奎章阁次赵鲁公韵二首 其一,岁晏俄闻上国行，安车可是暮年情。早朝翠雾沾衣湿，夜直银河入坐清。社稷忧勤霜鬓短，江湖归梦钓丝轻。相携不尽丁宁语，歌断骊驹白下城。,4
Qing,丁炜,奉陪王贻上登八境台次元韵 其一,积年难晤面，今日共登台。诗看前人咏，樽因我辈开。霜鸿依泽集，星使泛槎来。极目江天外，风烟蔽草莱。,6
Song,待考,铭旌,铜竹昔时膺凤诏；风云他日趣鳌头。,3
Tang,宋华,蝉鸣一篇五章,蝉其鸣矣，于彼疏桐。庇影容迹，何所不容。嘒嘒其长，永托于风。未见君子，我心仲仲。既见君子，乐且有融。（一章）彼蝉鸣矣，于林之表。含风饮露，以乐吾道。有怀载迁，伊谁云保。未见君子，我心悄悄。既见君子，披豁予抱。（二章）蝉鸣蝉鸣，幽畅乎而。肃肃尔庭，远近凉飔。言赴高柳，丛篁间之。思而不见，如渴如饥。亦既觏止，我心则夷。（三章）蝉鸣伊何，时运未与。匪叹秋徂，怨斯路阻。愿言莫从，郁悒谁语。君子至止，慰我延伫。何斯违斯，倏尔遐举。（四章）岁之秋深，蝉其夕吟。披衣轩除，萧萧风林。我友来斯，言告离衿。何以叙怀，临水鸣琴。何以赠言，委顺浮沈。（五章）,2
Song,元绛,将去郡席上呈同僚,在官七百二十日，只为台州不为身。民事勤劳心力尽，世涂忧畏鬓华新。离筵欲醉樽前月，美景难留洞口春。他日相逢应更好，诸君皆是眼中人。,3
NanBei,徐君茜,其二,饰面亭。妆成更点星。颊上红疑浅。眉心黛不青。故留残粉絮。挂看箔帘钉。,1
Tang,王起,北郊迎冬赋（以题为韵）,我皇审缇幕。候元英。法天之序。立人之程。律变于冬。必顺时而冬命。水盛于北。亦随方而北迎。所以修旧典。阐鸿名。受太史之先谒。率偫辟而躬营。况肃杀以北陆。将昭宣乎上京。于时时和岁丰。劳农息力。结冰于坎。改火于国。天欣玉烛之太和。人受铜浑之罔忒。由是文物成。声明饰。皇皇济济。锵锵翼翼。向仙跸之驻。方引旆于司南。望晓星之残。尚建杓于礼北。及夫禁城启。寒漏极。分天仗而云布。遵皇衢而绳直。严飙绝元辂之响。爱日动铁骊之色。一人由之而展容。万姓于焉而仰德。既而臻灵坛。荐嘉肴。奠之以玉。缩之以茅。虽布政于元堂。以居乎左个。而司晨者黑帝。必祭于北郊。盖示敬于端冕。非取乐于悬匏。及夫整宸仪。回天步。考时训而咸若。稽月令而毕赋。导严凝之气。无夺其伦。应广莫之风。不愆于度。则知北郊之为礼。所以佐天而成功。亦以感神而叶中。故宜百神肸蚃。万宇朝宗。岂止运行而成岁。闭蛰而为冬。,2
WeiJin,傅咸,毛诗,无将大车，维尘冥冥。济济多士，文王以宁。显允君子，太猷是经。（一章）聿修厥德，令终有俶。勉尔遁思，我言维服。盗言孔甘，其何能淑。谗人冈极，有腼面目。（二章）,0
Song,王梦应,其二,壮图罹短世，野趣满馀年。往事堪垂史，孤踪每畏天。广文俄病酒，摩诘厌闻弦。遥想南州士，生刍重泫然。,3
Yuan,于石,其二,不谈当世事，荣辱两无闻。诗思半山月，生涯一坞云。砚乾分瀑润，香断借兰熏。有客时相过，呼儿采涧芹。,4
Ming,戈汕,其二,岁暮看吾辈，萧疏赖此君。横枝驯怪石，直节藐寒云。松傲低为伴，梅清艳不群。有时当积雪，秉烛倚宵分。,5
Ming,王问,过府博旧舍,不见侯门护，言过水曲居。门仍旧时竹，壁有故人书。稚子能留客，闲庭只种蔬。登堂一洒泪，尚忆夜相于。,5
WeiJin,王乔之,奉和慧远游庐山诗,超游罕神遇，妙善自玄同。彻彼虚明域，暧然尘有封。众阜平寥廓，一岫独凌空。霄景凭岩落，清气与时雍。有标造神极，有客越其峰。长河濯茂楚，险雨列秋松。危步临绝冥，灵壑映万重。风泉调远气，遥响多喈嗈。遐丽既悠然，馀盼觌九江。事属天人界，常闻清吹空。,0
Tang,何仙姑,八声甘州,千门万户，尽七倾八倒，掘地寻天。真个玄妙，返作笑胡言。无为大道人行少，向捏怪途中，有万千伤感，蜣毬却做灵丹。无奈伤嗟最苦，又不知端的，枉弃了家缘。时间清净，岂解汞收铅。心思意想何曾遣，暂合眼、阴魔作睡缠。展转越思深，返作雠冤。谁信无中生有，有中生无，万派归源。,2
NanBei,刘孝威,采莲曲,金桨木兰船，戏采江南莲。莲香隔浦渡，荷叶满江鲜。房垂易入手，柄曲自临盘。露花时湿钏，风茎乍拂钿。,1
Ming,王如坚,百家岩遇雨,依微山径太行巅，绝壁濛空半有仙。白练漫飞悬百仞，丹崖梯转洞诸天。不妨鸣雨铿泉石，何事重云霭翠烟。玉女稠禅虚指点，攀泥醒酒傍台边。,5
Ming,尹之和,其二,北斗南箕问几年，而今相见即言旋。伊周事业行犹近，管鲍交盟老益坚。花气满堂薰晚酌，雨声连日恼春眠。隋珠在掌难堪握，字字吟来骨欲仙。,5
Qing,允礽,瞻仰盛京宫阙念祖宗创业艰难恭赋,祇命趋辽海，崔巍仰旧宫。庄严天气肃，盘踞地图雄。念昔开王业，乘时奏武功。师征方自葛，城淢又迁丰。一剑风尘际，三陲指顾中。神威宣率土，求莫协苍穹。式廓弥增壮，维垣遂克崇。八门连阃域，双阙拄高空。曳佩千官入，输琛百国同。兵农旋定制，礼乐渐移风。爰及纯熙介，逾看景历融。中原欣定鼎，故里抱遗弓。陶复追家室，舂陵望郁葱。星辰咸拱北，王气本从东。幸是余休渥，还令后裔蒙。圣慈垂闿泽，敕遣谕微躬。远历关山峻，来亲祀典隆。丕基劳栉沐，奕叶荷帡幪。松槚灵祇护，枌榆社饮通。有怀长不寐，明发惕渊衷。,6
Yuan,成廷圭,送陶教授,乱世兵犹满，崇文礼自宽。青云总朝士，白发且儒冠。苜蓿先迎日，皋比不受寒。娄江足双鲤，好好寄平安。,4
Tang,司马扎,南徐夕眺,行吟向暮天，何处不悽然？岸影几家柳，笛声何处船。楼分瓜步月，鸟入秣陵烟。故里无人到，乡书谁为传。,2
Song,颖贽,赠英公大师,蛮笺象管少年时，几赋帘前祝寿诗。三殿荷恩卿相看，两朝承宠帝王知。寻穷太华高低景，念尽长安内外碑。可惜篆文今绝笔，李阳冰后只吾师。,3
NanBei,刘璠,雪赋,天地否闭，凝而成雪。应乎玄冬之辰，在于冱寒之节。苍云暮同，严风晓别。散乱徘徊，雰霏皎洁。违朝阳之暄煦，就陵阴之惨烈。若乃雪山寺于流沙之右，雪宫建于碣石之东。混二仪而并色，覆万有而皆空。埋没河山之上，笼罩寰宇之中。日驭潜于濛汜，地险失于华嵩。既夺朱而成素，实矫异而为同。始飘飖而稍落，遂纷糅而无穷，萦回兮琐散，皓皓兮溟濛。绥绥兮疯疯，瀌麃兮沨风。因高兮累仞，藉少兮成丰。晓分光而映净，夜合影而通胧。似北荒之明月，若西昆阆风。尔乃凭集异区，遭随所适。遇物沦形，触途湮迹。何净秽之可分，岂高卑之能择。体不常消，质无定白。深谷夏凝，小山春积。偶仙宫而为绛，值河滨而成赤。广则弥纶而交四海，小则淅沥而缘间隙。浅则不过二寸，大则平地一尺。乃为五谷之精，实长众川之魄。大壑所以朝宗，洪波资其消释。家有赵王之璧，人聚汉帝之金。既藏牛而没马，又冰木而凋林。已堕白登之指，实怆黄竹之心。楚客埋魂于树里，汉使迁饥于海阴。毙云中之狡兽，落海上之惊禽。庚辰有七尺之厚，甲子有一太之深。无复垂霙与云合，唯有变白作泥沈。本为白雪唱，翻作《白头吟》，吟曰，昔从天山来，忽与狂风阅。溯河阴而散漫，望衡阳而委绝。朝朝自消尽，夜夜空凝结。徒云雪之可赋，竟何赋之能雪。,1
Yuan,李集,其四,病里逢佳节，将谁上翠微。秋醪新气味，霜菊晚光辉。解印陶明府，携壶杜紫薇。古人惜此日，不醉欲何归。,4
Ming,叶元玉,次杨恒叔无题原倡倒用李商隐韵,覆雨翻云少定踪，寸心空系景阳钟。只缘路有云霄隔，岂是天无雨露浓。秋水帘深浮翡翠，西风帐小冷芙蓉。可怜半夜相思梦，不到君门第九重。,5
Ming,王应华,甲午秋日为仲振大侄 其一,何处孤亭傍水成，壶中小隐万缘轻。双悬日月光蓬岛，四望云山接蜃瀛。柯烂尚看棋子落，曲终犹听凤笙鸣。最怜楚客人皆醉，一任清狂笑语并。,5
Song,尹应许,其二,古今忠义独斯人，危在须臾见益真。身不远亡忧丧节，君非同逝虑蒙尘。平时谁执朝廷柄，末路方知社稷臣。楚些欲招招不得，沧溟南望浩无津。,3
Yuan,汪天应,和商山书院诸公韵,覆雨翻云巳十春，恨无诗酒对芳晨。秦强再世终归汉，周弱何人共戍申。边境旋闻烽火息，南风喜见稻花新。为霖更得成丰岁，愿作陶唐击壤民。,4
Song,方琛,留题剑池石壁,裂破幽篁续古苔，一泓俯瞰石房开。辘轳竟日知无尽，泉脉元从海上来。,3
NanBei,萧察,床诗,衡山白玉镂，汉殿珊瑚支。踞膝申久坐，屡好为频移。,1
Qing,王颖锐,其四 石坞归云,颇怪归云懒，为霖合上天。无风时出谷，有月半藏烟。平碧封山径，余青带水田。世间遥望处，却道此中仙。,6
Ming,叶春及,其五,何年榆历历，陨石越江干。河汉支机远，芙蓉倚剑寒。阶前藏洞壑，日暮对琅玕。愿作周王鼓，桥门拥汉官。,5
Qing,王文治,中秋对月怀友人游西湖,秋气千山肃，清光万里分。湿花初有露，近月总无云。此夜讵常好，临风方忆君。六桥灯火里，湖水白纷纷。,6
Yuan,岳伯川,脱布衫,我和你十七八共枕同眠。二十载儿女姻缘。一脚地停尸在眼前。带云：妻阿。唱：则落的酒茶浇奠。,4
Yuan,王璋,和疏斋韵送丁太初参议,官曹清切遴才贤，共喜明时理化弦。燕市骥来媒乐毅，辽东鹤去羡丁仙。胸中载籍经纶地，袖里封章咫尺天。紫禁烟花春渐好，人归况在雁归前。,4
Ming,王弼,送温冬官使陜西,关西民庶委蒿莱，鸿雁嗷嗷极可哀。金币屡从天府出，旌旗正望地官来。华阴山逼河声转，函谷鸡鸣树色开。陇蜀连封才咫尺，使成应换䌽衣回。,5
Song,孔文仲,置章御座,圣皇勤政治，虚己纳忠良。拱手居宸扆，留神置谏章。孜孜收国论，密密迩天光。中昃常游息，焦劳慎作荒。至言规汉后，无逸戒周王。默处岩廊邃，洪基可世长。,3
Yuan,方坦,石门清隐,郑子石门隐，石门长昼开。了无俗客到，时有白云来。谷煖耕春雨，窗阴听瀑雷。徵贤有明诏，林下岂遗材。,4
WeiJin,程咸,诗,奕奕恒山，作镇冀方。伊赵建国，在岳之阳。,0
Yuan,元淮,午寝,莺来踏碎乱红翻，尽日帘垂昼永閒。午睡觉来香味远，金猊犹有鹧鸪斑。,4
Yuan,李仁,题铁网珊瑚图奉和黄鹤山樵赠范玉崖韵,黄鹤山人多意气，真是高亭老仙子。挥毫髣髴如有神，怪石嶙峋笔端起。琅玕玉树生云根，画图夺得江南春。迩来遨游东海上，持赠玉崖之高人。两翁相逢遂倾倒，醉里不知天地老。持竿共结沧洲期，一钓犹嫌六鳌小。,4
Yuan,李孝光,送公子赵去疾二首 其一,绵绵万里道，利涉有方舟。城郭通吴会，江源起益州。图经闻白帝，祠祭遇黄牛。他日浣花老，犹能作胜游。,4
Yuan,周棐,寄道士胡尚德,绿草丰茸碧树斜，清凉琳馆即仙家。养生不饵千金药，对客时分五色瓜。池上雨来飞赤鲤，林间月出见金蟆。顾予颜色浑如雪，曾记松西汲井花。,4
Ming,丁养浩,平坝 其一,平坝晓来过，萧萧风气清。断云孤屿出，斜日半山明。病马投空戍，饥乌噪古城。几家茅屋在，无处听鸡声。,5
Ming,于慎行,少虚赵丈见过二首 其一,上客回高驾，过予松桂林。题诗白云暮，对酒飞花深。远树浮残雨，高城下夕阴。草玄芸阁吏，寂寞此时心。,5
Tang,李斌,日南王,附臣通赵国，奉使拜辽燕。沧海行无驿，宁知路几千？猛风空里骤，明月浪中悬。水与天同色，山共白云连。随朝去去远，未见有归年。比来闻汉使，一别似张骞。,2
Tang,申欢,兜玄国怀归诗,风软景和煦，异香馥林塘。登高一长望，信美非吾乡。,2
Ming,方弘静,兴安道中,云迷峰自叠，滩急水相离。竹露长疑泪，松风不断吹。獞儿歌刈稻，猺女舞祈祠。万里今封建，无言陋九夷。,5
Qing,王洪,金丝蝴蝶,不识波罗国，争看蛱蝶花。吐丝多浥露，展翅各矜华。最喜秋阳映，应须锦幔遮。风飘仙客醉，窗外影横斜。,6
Qing,王嵩高,焦山夜话,颠风吹塔铃，环山大波涌。虚堂佛火明，嗒然无怖恐。高咏溯坡公，后先堪继踵。宵深人未眠，神清骨愈耸。鼎摩云雷纹，鹤忆青田种。呼童启岩扉，霰雪皓已拥。总持饶逸兴，得句如璧拱。蜡屐傥相邀，余亦贾余勇。,6
Song,佚名,贺新郎 代寿东屏,绿长阶蓂九。近黄钟、薰晴爱日，渐添宫绣。乾鹊檐头声声喜，催与东屏祝寿。怪一点、星明南斗。玉燕当年储瑞气，记垂弧、共醉蓬莱酒。无杰语，为觞侑。英风耿耿拿云手。向青春、蟾宫已步，桂香盈袖。却要诗书成曲糵，酝酿锦心绣口。待匣里、青萍雷吼。今日功名乘机会，笑谈间、首入英雄彀。看父子，继蓝绶。,3
Yuan,周霆震,山村,寥落惊回首，艰危厌久生。野人羞费揖，山石苦留行。坡雨初畦菜，园霜未破橙。小村风物古，暂喜话农耕。,4
Song,邺雍,题义门胡氏华林书院,大易谈馀庆，胡君世聚居。家声先孝弟，庭训守诗书。百堵环堂宇，千箱助岁储。荣逢平治日，天监表门闾。,3
Song,王绎,题张公洞①,高上宸居隔紫烟，洞中金阙暗相连。辅光灶冷留香壤，太素渊清涌玉泉。后夜龙归云浪湿，未明人起月华鲜。秋光不老岩前麓，到此偷閒亦自贤。,3
Ming,丘霁,次韵徐奉使用萧进士山海卫登楼诗 其一,一望高楼思渺茫，野空云净旷遐荒。山连蓟树千重碧，海接蓬莱万里长。恋主此心遥望阙，荣亲昼锦暂还乡。明春匹马重归觐，喜际唐尧冠百王。,5
Qing,丁澎,其二,孤悬海岳枕神洲，得供卢敖拄杖游。天外数峰开汉畤，星边九点辨齐州。清宵鹳抟浮云落，古洞龙吟断壑流。人在碧城看夜色，芙蓉何处接层楼。,6
Yuan,佚名,挽潘肃斋干二首 其一,白发商颜老，黄花靖节年。角巾人竞学，麟笔世无传。竹断幽栖径，瓜荒手种田。百年耆旧尽，万感泪如泉。,4
Ming,王英,挹秀轩,胜地风烟外，遥山紫翠分。花飘万壑雨，帘卷半溪云。鹤语林间听，樵歌谷口闻。不妨招郑老，对酒夜论文。,5
WeiJin,张载,剑阁铭,岩岩梁山，积石峨峨。远属荆衡，近缀岷嶓。南通邛僰，北达褒斜。狭过彭碣，高踰嵩华。惟蜀之门，作固作镇。是曰剑阁，壁立千仞。穷地之险，极路之峻。世浊则逆，道清斯顺。闭由往汉，开自有晋。秦得百二，并吞诸侯。齐得十二，田生献筹。矧兹狭隘，土之外区。一人荷戟，万夫趑趄。形胜之地，匪亲勿居。昔在武侯，中流而喜。山河之固，见屈吴起。兴实在德，险亦难恃。洞庭孟门，二国不祀。自古迄今，天命匪易。凭阻作昏，鲜不败绩。公孙既灭，刘氏衔璧。覆车之轨，无或重迹。勒铭山阿，敢告梁益。,0
Yuan,安熙,病中斋居杂诗次和仲韵 其一,深居苦羸疾，谁与破愁颜。世态浮云外，交情暮两间。襟怀期齐月，胸次要全山。梦寐神峰久，何时恣往还。,4
Qing,王鸣盛,赠尤水部,回首冰霜绝塞行，谪居翰墨有余清。留连风月皆忠孝，挥洒才华本性情。讵止芙蓉映初日，直看碧海掣长鲸。一编细把镫前读，病眼摩挲分外明。,6
Tang,朱庆馀,宿陈处士书斋,结茅当此地，下马见高情。菰叶寒塘晚，杉阴白石明。向炉新茗色，隔雪远钟声。闲得相逢少，吟多寐不成。,2
Yuan,李致远,油葫芦,俺家积趱下乾柴籴下米。咱可便少甚的。带云：大嫂。这病若痊可了呵。唱：我可便谢天谢地谢神祇。我不愿金玉重重贵。只愿的儿女年年会。我这𥚃自窨约。多半日。更有城中房店田中地。我可便愁着不愁衣。,4
Yuan,危德华,怀仙词,玄都昔谒紫阳君，夜读丹书玉洞文。春雪楼西坐明月，凤箫吹落万松云。,4
Song,王曾,皇帝阁立春帖子,北陆凝阴尽，千门淑气新。年年金殿里，宝字贴宜春。,3
Song,王子献,观灯,春灯绝胜百花芳，元夕纷华盛福唐。银烛烧空排丽景，鳌山耸处观祥光。管弦喧夜千秋岁，罗绮填街百和香。欲识神君行乐意，姑循前哲事祈禳。,3
Song,王陟臣,送程给事知越州,出疆直欲请长缨，绝域皆知郑众名。拥节初闻归禁闼，怀章非是厌承明。淩虚观阁仙鳌晓，倒景湖山鉴水清。遥想兰亭多胜集，早传佳句到都城。,3
Ming,司守道,游苍龙峡,乱山环抱一门通，传道当年潜毒龙。狂潦涌来无积石，白云飞处有孤峰。黄冠凿壁为丹室，幽鸟穿枝啄露松。野老已然绝世味，欲参元座侍真空。,5
Yuan,艾性夫,病中即事,支身惟首健，随事与心违。病久药为饭，寒深火是衣。矮窗看日度，远梦傍云飞。可比梅花瘦，呼童试折归。,4
Qing,于右任,望博克达山不能上也,幼作牧羊儿，老至天山下。天山不可登，还须习鞍马。,6
Song,丘葵,寄南剑詹野渡先生,贤圣已往古，吾侪空自今。六经寻断脉，千里遇知音。莫笑因缘浅，相期造道深。可怜山海隔，无路盍朋簪。,3
Tang,朱放,别李季兰,古岸新花开一枝，岸傍花下有分离。莫将罗袖拂花落，便是行人肠断时。,2
WeiJin,王嘉,其三,欲知其姓草肃肃。谷中最累低头熟。鳞身甲体永兴福。,0
NanBei,王融,其六,飞策辞国门，端仪偃郊树。慈爱徒相思，闺中空怨慕。夙隶乖往途，骏足独归路。举袂谢时人，得道且还去。,1
Tang,宋人著作中所载唐五代神仙鬼怪诗,咏千岁宝掌和尚（题拟）,劳劳玉齿寒，似迸岩泉急。有时中夜坐，阶前神鬼泣。,2
Song,无名氏,和别驾萧世范赠玉岩诗四首 其一,莫守陈编学蠹鱼，筌蹄真似古人书。利名沧海浮沤聚，身世乾坤逆旅居。懒向明庭陈一得，还留故馆积三馀。尘埃满足崎岖地，羡子抟风上日车。,3
Yuan,元圭,题徐良夫耕渔轩,高士解尘鞅，结庐遂幽素。旷尔乐天真，怡然乃成趣。青山荫虚牖，白云霭嘉树。饮水岂吾贫，茹藿非吾虑。野花自妍芳，山乌亦幽聚。一与众累暌，既往亦已悟。时与樵者行，或从朋侣赋。寄谢华冕流，何为逐鹓鹭。,4
Tang,李乂,陪幸临渭亭遇雪应制,青阳御紫微，白雪下彤闱。浃壤流天霈，绵区洒帝辉。水如银度烛，云似玉披衣。为得因风起，还来就日飞。,2
Tang,李隆基,野次喜雪,拂曙辟行宫，寒皋野望通。繁云低远岫，飞雪舞长空。赋象恒依物，萦回屡逐风。为知勤恤意，先此示年丰。,2
Tang,僧文偃,其二,药病相治学路医，扶篱摸壁小儿戏。幽谷不语谁人测，管解师承孰不知。,2
Ming,王好问,添声杨柳枝 寄远,袅袅西风敛暝烟，日衔山。阴阴杨柳暗长川，水如天。一别玉京成远梦，几经年。锦鱼千里为谁传，思依然。,5
Yuan,白珽,河南妇①,从军古云乐，获罪祷应难。母望明珠复，夫求破镜完。押衙逢义士，公主奉春官。为报河南妇，天刑不可干。,4
WeiJin,周昭,与孙奇诗,恂恂公子，美色无比。诞姿既丰，世胄有纪。平南之孙，奋威之子。,0
Song,王之望,其六,时节清明过，溪山晴霁初。出游偕妇子，相识半樵渔。稼穑归宁遂，经纶计已疏。渊明至穷约，三径亦吾庐。,3
Ming,王弘诲,其四,逸兴看中圣，高谈接上贤。莺声娇出谷，鹤舞媚窥筵。馔出庖人细，欢逢知己偏。相忘宾主意，临别几回旋。,5
Ming,王跂,暮,风急浪声作，日斜山绉多。偏帆行不驶，辍棹宿如何。古庙丛篁径，孤村乱石阿。此间宜可住，水鸟上低窠。,5
Song,史浩,其二,赏心多乐事，快目喜联犀。雪浪翻空急，江云过眼低。天寒风着袂，兴尽马旋蹄。归路仍泥滑，林间语竹鸡。,3
Yuan,余善,其八,高驾飙车过大瀛，神官报道褚三清。新裁鹅管银簧涩，一曲元云鼓未成。,4
NanBei,何楫,班婕妤怨,齐纨既逐箧，赵舞即凌人。履迹随恩故，阶苔逐恨新。独卧销香炷，长啼费锦巾。庭草何聊赖，也持秋当春。,1
Qing,王士禄,次贻上用坡公东府雨中别子由韵,白沙洲畔树，年时记别汝。岁晚江城阴，风凄如欲雨。去当南雁时，不待雁同归。离居复多难，徒尔思前期。叹息重叹息，兄弟等过客。几番约连床，欻若湘灵瑟。秋来雁又飞，题诗附尔行。晨风零雨外，脉脉十年情。,6
Yuan,田衍,分韵①,冠袍裹身厌拘束，惜春只觉光阴蹙。雪融波面绿痕添，风著花枝乱红簌。杜陵才子本茅屋，十年省署叨粟肉。捡芝番香白昼晴，时寻胜友相追逐。毛君古丈夫，内翰五车读。元子真英豪，文华过潘陆。德生味道腴，闭门乐幽独。漫郎潦倒双鬓秃，志在酒船三百斛。相逢一笑宇宙间，羽觞未尽还再复。醉中更约二仙人，共访赤松参辟谷。,4
Qing,丁善仪,金错刀 辛卯七夕，又昭表妹招诸女伴作乞巧，会小病未往，赋此奉柬,云影淡，露华凉。虫声如雨漏初长。寻盟有约邀新月，乞巧无缘炷晚香。陈钿盒，奠琼浆。一灯摇梦费思量。遥知语笑情方惬，都向天孙问七襄。,6
WeiJin,郭元祖,其九 老子,老子无为，而无不为。道一生死，迹入灵奇。塞兑内镜，冥神绝涯。德合元气，寿同两仪。,0
Qing,文元星,康山,霜径开澄宇，高风仰昔贤。犹存一抔土，无复四条弦。槛倚城边水，窗开原上烟。哀哉谁救汝，天设此林泉。,6
Yuan,僧本诚,访山居,岁晏偶到山人家，青山绕屋松径斜。阴阴林涧白日冻，空庭雪压枇杷花。,4
Yuan,宋讷,咏菊,百花浮冶易为衰，独有秋芳一种奇。比德幽香归楚些，宜人高节入陶诗。一丛孕秀霜沾蕊，三径含英露满枝。丘壑自多知己乐，肯同桃李竞开时。,4
Song,上官藻,寄友人张孝忠,潇潇落叶满江城，冽地金风变世情。无日不伤车北渡，有书难寄雁南征。晓霜满地归心切，夜月悬梁梦不成。渴望馀波今已久，何时握手笑相迎。,3
WeiJin,张华,其四,君居北海阳，妾在江南阴。悬邈修涂远，山川阻且深。承欢注隆爱，结分投所钦。衔恩笃守义，万里托微心。,0
Tang,朱光弼,相和歌辞 铜雀妓（一作铜雀妓）,魏王铜雀妓，日暮管弦清。一见西陵树，悲心舞不成。,2
Qing,九岩中达,次韵,兰挐依隔洛，松次不通潮。忆昔吕望尚，平居召伯寥。楼舡看蜃现，海岸任鼋骄。无奈世波险，我呈鄂渚桡。,6
Tang,僧护国,临川道中,出谷入谷路回转，秋风已至归期晚。举头何处望来踪，万仞千山鸟飞远。,2
NanBei,甄固,奉和世子春情诗,昨晚褰帘望，初逢双燕归。今朝见桃李，不啻数花飞。已愁春欲度，无复寄芳菲。,1
Ming,王心一,归渡扬子江,久客天边路，言归江上舟。山光分远渚，塔影漾中流。薄雾笼江树，平沙狎海鸥。乘潮片时渡，十里隔瓜洲。,5
Qing,方朝,听抚洞庭秋思曲,曾放扁舟溯楚天，清猿泪竹思凄然。廿年梦里湘山月，今夜分明在七弦。,6
Qing,方楘如,书家信后,解韬堕帙几温凉，俎豆深惭畏垒乡。投笔便如书已达，寄邮翻觉事多忘。贫家苦趣多男子，乐府伤心病妇行。何事最牵魂梦在，劬劳母氏倩扶将。,6
Qing,卞乃钰,其三,水道疏通五十条，东横河势自迢迢。沙洲套港分南北，灌溉咸资大海潮。,6
Qing,方履篯,扫花游  题徐经汝绿玉词遗草,琼楼百尺，听翠雨泠泠，楚江寒峭。断云窈窕。望秋燕归来，梦中仙岛。碎滴帘栊。几许花魂未扫。倚空筱。但留取一痕，都是残照。紫箫吹正早。甚香雪孤飞，禁人年少。离愁天杪。叩青鸾应是，玉寰初晓。醉拂珊瑚，误却野风吹了。更低绕。谱歌笺、一声声悄。,6
Qing,王炜,乡思,不禁乡思倚危楼，山色空蒙海气浮。风雨别来花半老，音书隔绝雁惊秋。林间野鹤呼幽梦，天际浮云带远愁。好寄相思与娄水，门前日日有潮头。,6
Qing,王翃,乌栖曲,深宫乌啼天未旦，城头击鼓明星烂。吴王宴罢星已希，繁霜落树乌惊飞。,6
Ming,王仲序,杏花村,省垣东去路迂斜，犹有名村是杏花。春水平芜千万顷，暖风沽酒两三家。劝农何事花迎马，送客归时柳带鸦。明日青原遥引望，江城如抱暮云遮。,5
NanBei,僧宝志,其二 持犯不二,丈夫运用无碍，不为戒律所制。持犯本自无生，愚人被他禁系。智者造作皆空，声闻触途为滞。大士肉眼圆通，二乘天眼有翳。空中妄执有无，不达色心无碍。菩萨与俗同居，清净曾无染世。愚人贪著涅盘，智者生死实际。法性空无言说，缘起略无些子。百岁无智小儿，小儿有智百岁。,1
Yuan,月鲁不花,其二,玉立双峰古寺深，团团桂树结清阴。编蒲尽孝追尊宿，制锦成文重士林。常日谈经山鬼听，有时持钵洞龙吟。远公曾许渊明醉，又寄诗来动客心。,4
Ming,于谦,八月四日夜月,谁将白玉钩，挂向柳梢头。镜缺姮娥恨，眉颦越女羞。生光从此夜，满魄待中秋。但愿团圆夕，相看入凤楼。,5
Song,王陶,佛光寺,五台山上白云浮，云散台高境自幽。历代珠幡悬法界，累朝金刹列峰头。风雷激烈龙池夜，草木凄凉雁塞秋。世路忙忙名利客，尘机到此尽应休。,3
Yuan,李古淡,题子卿牧羊图,自是天工肯放回，二头羞杀望乡台。汉风㰝散羝羊队，却入麒麟队里来。,4
Tang,王涣,其九,陈宫兴废事难期，三阁空馀绿草基。狎客沦亡丽华死，他年江令独来时。,2
Qing,丁鸿实,挽张之洞联,陶士行有功在湖湘，中外交推，死后尚留经国疏；马君实以身殉社稷，忧勤不懈，病中犹订教科书。,6
Qing,尹继善,重阳后再游摄山接鹤峰前三日夜游摄山诗依韵和答 其一,直似蓬莱境，休夸金谷园。虚亭悬木杪，远水接山根。露下苍苔润，风来落叶繁。静中闻鸟唤，可认是啼猿。,6
Tang,冷朝阳,冬日逢冯法曹话怀,分襟二年内，多少事相干。礼乐风全变，尘埃路渐难。秋林新叶落，霜月满庭寒。虽喜逢知己，他乡岁又阑。,2
Song,王佐才,赠徐微中画龙,阴阳变化万物从，其间至神惟真龙。庸夫俗眼不得见，或跃或潜无定踪。后来高士探元窟，素缣摹画求形容。在昔擅名能几人，争为妍巧誇殊功。东朐徐氏奋奇趣，俊笔醉挥欺古风。为余好事辄写寄，老鳞苍鬣惊盲聋。怒抟沧海喷白浪，暗拖暮雨横长空。双双头角战初罢，奔腾半没寒云中。只恐霹雳生坐上，爪牙活动拿寰穹。轩昂当世称独步，贵臣褒誉闻宸聪。黄金扇成争进入，雄声一日喧深宫。从此毫端愈珍重，千岁万岁传无穷。,3
WeiJin,挚虞,雍州诗,于皇先王，经启九有。有州惟雍，居京之右。土载奥区，山包神薮。嘉生惟繁，庶类伊阜。悠悠州域，有华有戎。外接皮服，内含岐丰。周馀既没，夷德未终。莫不慕义，易俗移风。,0
Tang,佚名,青海卧疾之作 其一,数日穹庐卧疾时，百方投药力将微。惊魂漫漫迷山际，怯魄悠悠傍海涯。旋知命与浮云合，可叹身同朝露晞。男儿到此须甘分，何假含啼枕上悲！,2
Ming,方以智,雨后閒题,飘风吹急雨，沙路不成泥。白石洗松径，青云挂柳堤。鹿湖秋后雁，牛屋午时鸡。饭罢随筇杖，招人握手题。,5
Qing,王士禄,末丽词,冰雪为容玉作胎，柔情合傍琐窗隈。香从清梦回时觉，花向美人头上开。,6
Yuan,李京,金沙江,雨中夜过金沙江，五月渡泸即此地。两厓峻极若登天，下视此江如井里。三月头，九月尾，烟瘴拍天如雾起。我行适当六月末，王事役人安敢避。来从滇池至越巂，畏涂一千三百里。干戈浩荡豺虎穴，昼不遑宁夜无寐。忆昔先帝征南日，箪食壶浆竟臣妾。抚之以宽来以德，五十馀年为乐国。一朝贼臣肆胸臆，生事邀功作边隙。可怜三十七部民，鱼肉岂能分玉石。君不见南诏安危在一人，莫道今无赛典赤。,4
Qing,丁白,醉花间 秋日,眉敛翠。容憔悴。有恨无人会。俯首细思量，几度心如碎。玉露损芙蕖，秋风坠兰蕙。感此益伤怀，滴尽双红泪。,6
Qing,王掞,虹友兄斋同汉槎夜话,海内争传季子名，相逢执手喜还惊。廿年塞外空归梦，一夕灯前似隔生。铁岭风沙销战骨，金河笳鼓驻雄兵。知君具有凌云笔，得藉陈汤返汉京。,6
Qing,方孝标,泛月虹桥寄冒巢民,斜日风林上翠微，回舟庭月已光辉。佳时转惜题襟邈，清酿都忘画省违。湖海交游多健笔，风尘兄弟各征衣。酒酣忽起看牛斗，瓜果今谁侍母闱。,6
Song,王汶,有怀蔡贯之子与,相看计尽非，息影更何疑。几日雁初过，一冬寒较迟。竹宜和雪看，梅好带花移。只此清贫趣，知心者是谁。,3
Qing,王乘箓,秋闺怨,汉家新战胜，有信说平安。含泪亲刀尺，关山月正寒。,6
Qing,王士祯,其二,燕寝凝香画戟枝，放衙花底鹤相随。羡君五字风流甚，实有文章替左司。,6
Yuan,林辕,水调歌头,大药金丹祖，混质未分前。刚柔剖判，异名同出汞和铅。会得道穷物返，鍊此华池神水，推类合其玄。二八正关键，夫妇再团圆。午临申，寅起子，运周天。爻符既济，阴须阳极始承权。三五庚生甲满，渐以中孚孕有，十月圣胎全。表里赫然赤，洪造应纯乾。,4
Song,王炎午,沁园春,又是年时，杏红欲吐，柳绿初芽。奈寻春步远，马嘶湖曲；卖花声过，人唱窗纱。暖日晴烟，轻衣罗扇，看遍王孙七宝车。谁知道，十年魂梦，风雨天涯！休休何必伤嗟。谩赢得、青青两鬓华！且不知门外，桃花何代；不知江左，燕子谁家。世事无情，天公有意，岁岁东风岁岁花。拚一笑，且醒来杯酒，醉后杯茶。,3
Ming,史黄婉,其二,碧海芙蓉五色开，仙娥分瓣列妆台。身同蝴蝶多游遍，不是南华梦里来。,5
Ming,王子鲁,濯清亭,刘侯亭子连青冥，云来倏忽天瓢倾。苍龙捲海半空落，四檐瀑布生秋声。烦嚣洗涤毛骨爽，珠帘暮捲山光明。静轩题咏今不见，一区瓦砾苍苔生。,5
Yuan,李京,初到滇池,嫩寒初褪雨初晴，人逐东风马足轻。天际孤城烟外暗，云间双塔日边明。未谙习俗人争笑，乍听侏离我亦惊。珍重碧鸡山上月，相随万里更多情。,4
Ming,于慎行,其二,故人复此地，不醉欲如何。世事杯中尽，年华镜里过。孤云留阁树，残日挂烟萝。惆怅王孙去，门前芳草多。,5
Tang,于濆,田翁叹（一本下有桑字）,手植千树桑，文杏作中梁。频年徭役重，尽属富家郎。富家田业广，用此买金章。昨日门前过，轩车满垂杨。归来说向家，儿孙竟咨嗟。不见千树桑，一浦芙蓉花。,2
Tang,李觐,咸阳获宝符赋,君生人者。在乎宝位。守宝位者。在乎灵符。镇四海而攸重。临万方而作孚。时或遘迍。暂沦精于甸邑。道将昭泰。旋应德于皇衢。日者●FDC6师犯顺。贼臣附进。随黄钺以外迁。与翠华而西幸。苟遇运之云否。将随时而匿影。忽影脱于金绳。遂沈埋于土梗。既而寇尽天府。驾旋京师。衣冠再朝于紫殿。文物重布于丹墀。圣上悯兹符之阙遗。恒寤寐以求之。结精诚而仰望。契幽昧以思惟。皇心退修。已闻于其政。神器大集。又叶于其期。其形欲呈。其气先觌。何五色之可爱。与三光而相射。光凝渭滨之苑。宜玉树之青青。媚贯王都之川。状银河之奕奕。载求载索。甸人斯获。捧之而片月下来。怀处而长虹上格。临宸扆同舜德之文明。照阶墀叶尧心之光宅。玉钮惟旧。芝泥尚新。螭文外发。鸟篆中陈。题为天子之宝。实抚远方之人。彼之近县。俯接城闉。我唐既斩虏将于桥上。汉氏亦拜单于于渭滨。不然者。曷不呈于异境。而见于他辰者也。当其大君出令。布蛮夷之政。匪我无以重其成命。远人厎宁。执玉帛于庭。匪我无以阐其威灵。足知宝符之复。光我昭代。唐虽旧邦。其命惟再。颂声作于外。喜气溢于内。藏之王府。将神鼎以俱崇。列彼帝庭。与宝圭而相对。盛矣哉我唐之景祚。信三皇之作配。,2
Song,王易简,九锁山十咏 其一 大涤洞,萧洒殊庭西，玉室青孱颜。华阳隐邃道，元盖浮尘寰。紞紞天鼓鸣，烂烂岩屋斑。谁悬隔凡石，此已非人间。群仙本容物，为我开重关。,3
WeiJin,庾阐,游仙诗十首 其一,神岳竦丹霄，玉堂临雪岭。上采琼树华，下挹瑶泉井。,0
WeiJin,王凝之,风赋,起玄朔之重云，驱东极之洪涛。越四溟而蓬勃，经五岭而萧条。其鼓水也，无川不涉，靡流不往。溟海天回，江湖云荡。,0
Qing,于鳌,其二,源从天上落，一气撼乾坤。高峡千寻险，浑流万里奔。晋秦平可揽，星斗仰堪扪。胸次涵中夏，澄清事讨论。,6
NanBei,虞炎,奉和竟陵王经刘巘墓下诗,下帷闻昔儒，窥园信且逸。聚学丛烟郊，栖遁事环荜。戢景谢归年，税驾空悠日。庭露已沾衣，松门向萧瑟。悯悯神念周，依依惠言密。,1
Qing,方守彝,光绪丙午三月至金陵过汪梅村先生金沙井故宅询知墓在牛首山欲谒未果惘然有赋,儿时负剑屡登堂，二老谈经听座旁。岁谶龙蛇同洒泪，墓园松柏几经霜。蛛尘依旧元亭寂，丝竹无闻鲁国荒。不见小同传郑学，清明时节总凄凉。,6
Qing,王丹林,题桃叶渡江图,细雨横塘记昔过，画图开处奈愁何？桃花一簇红无主，春水三篙绿始波。解佩清狂馀仿佛，溅裙宿约竟蹉跎。由来兰桨无情物，锦瑟华年送已多。,6
Ming,方应选,李伯东招饮观莲,偶赴青莲燕，言游碧玉池。龟将千叶戏，鸟向并头窥。灼灼影侵烛，盈盈香满卮。夜深忘去骑，总为惜花迟。,5
Qing,孔祥淑,留别,携手河梁上，滔滔水不波。盈觞愁未解，折柳劝徒歌。红日离时短，青山别后多。相思期努力，莫负夕阳过。,6
Qing,王淑,七夕,银河耿耿夜悠悠，怅望双星独倚楼。莫更修成仙眷属，须知一会一年愁。,6
Yuan,汪云龙,吴山感兴 其一,江湖清浊自天开，鸿雁凫鹥与往来。黄道星辰环太乙，紫云宫殿隐蓬莱。琼台渐起纤儿叹，玉斝初经阿母猜。九域图书今一统，百年耆旧独馀哀。,4
Tang,朱放,竹,青林何森然，沈沈独曙前。出墙同淅沥，开户满婵娟。箨卷初呈粉，苔侵乱上钱。疏中思水过，深处若山连。叠夜常栖露，清朝乍有蝉。砌阴迎缓策，檐翠对欹眠。迸笋双分箭，繁梢一向偏。月过惊散雪，风动极闻泉。幽谷添诗谱，高人欲制篇。萧萧意何恨，不独往湘川。,2
WeiJin,辛萧,燕颂,翩翩玄鸟，载飞载扬。颉颃庭宇，遂集我堂。衔泥啄草，造作室房。避彼湫隘，处此高凉。孕育五子，靡夭靡伤。羽翼既就，纵心翱翔。顾影逸豫，其乐难忘。,0
Ming,王铎,其八,宝塔木瓢挂，无为养谷神。探河偕老衲，借枕遇遗薪。邛管山形变，平羌江影春。分忧非我事，覆载一闲人。,5
Tang,王起,开冰赋,国家顺仲春之律。开藏冰之室。将以均寒暑。分老疾。北风始壮。且纳而必周。西陆有期。因用而斯出。是时木德司辰。条风报春。物惟求旧。令乃谋新。有颁冰之职。有伐冰之臣。安得深藏于重壤。自当登御于一人。有司奉明诏。荐清庙。启其室。观其徼。连锸既下。不作冲冲之声。厚土忽开。已发峨峨之照。献羔之礼既宣。祭韭之义克全。将使阴不伏。阳不愆。讵有东风之解。莫移北陆之坚。皎洁兮玉壶乍夺。清莹兮金镜争鲜。鉴乎其中。虽临深而履薄。积于其外。终岳峙而峰连。此舆人之所纳。县人之所传。乃祓以桃弧。升于兰殿。凌阴去而寒尽。御座来而春变。其为利也溥。其为用也遍。偫寮是锡。足以表鸿恩。百祀方修。足以成嘉荐。向若藏之不以宜。启之不以时。自然光而不耀。贞以自持。同土石而弃矣。何宾祭而用之。德既自此宣。政亦自此审。禦霜雹以清沴。调风雨而成稔。开五色之瑞。福应方来。叶七月之章。颂声曷寝。岂惟求履霜之坚。思积水之凛。冰之开也在于人。冰之用也进于君。昔享司寒。虽蒙于幽闭。今将清暑。终见于区分。傥不遗于兹日。期不掩于前闻。,2
Yuan,宋褧,城南道院即事（六月二十八日。）,三径草纤纤，苔痕过雨粘。风光殊不恶，凉意复相兼。芍药斜侵墄，蒲桃乱入檐。可怜成小憩，不得遂幽潜。,4
Yuan,《中和乐章》,桃花浪,朔南贡赋通。万方朝觐同。两阶干羽奏笙镛。黎民感恩雨露中。乾坤开泰，颂歌王业告成功。,4
Qing,王厚堂,挽曾国藩联,末职荷裁成，北斗山高，方欣大厦瞻依，服教久钦文潞国；鞠躬真况瘁，南天星陨，遽失中流砥柱，伤心如丧武乡侯。,6
Ming,于成龙,其二,破秦当日衄咸阳，及败谁嗔困北邙。玉玦无谋定天下，青锋有意谢君王。八千歌散肠应断，九里烟销骨尚香。悔比樊姬差一谏，空令妃血舞红妆。,5
Yuan,杜瑛,西陵,望眼凭高入杳冥，偶随飞鸟到西陵。波声冷撼苍厓石，霜气晨凝老树冰。自谓摸金神可侮，岂知破冢鬼还憎。却怜横槊英雄志，留与诗人说废兴。,4
Ming,王天性,孟夏大埔令招饮印山口占代谢,海国鲸鲵斗，言归未得归。飘零知我贱，雅致似君希。携客凌风磴，开樽俯钓矶。羁栖多乐事，忘却故山薇。,5
WeiJin,紫微王夫人,其六 九月九日紫微夫人喻作因许示郗,紫空朗玄景，玄宫带绛河。济济上清房，云台焕嵯峨。八舆造朱池，羽盖倾霄柯。震风回三晨，金铃散玉华。七辔降九垓，晏眄不必家。借问求道子，何事坐尘波。岂能栖东秀，养真收太和。,0
WeiJin,卢谌,重赠刘琨诗,璧由识者显，龙因庆云翔。茨棘非所憩，翰飞游高冈。余音非九韶，何以仪凤凰。新城非芝圃，曷由殖兰芳。,0
Yuan,僧希陵,观郊礼,帝阙开嵯峨，衣冠捧赭袍。金飙动龙旆，玉露裛鸾镳。礼乐出大国，衮旒拜南郊。天仪瞻穆穆，日彩见熛熛。卣瓒芬秬鬯，凤凰来箾韶。于昭帝德广，陟配昊天高。乾健育万物，离明位六爻。尧风清海宇，弓矢尽鞬櫜。,4
NanBei,无名氏,石城乐（五曲） 其一,生长石城下，开窗对城楼。城中诸少年，出入见依投。,1
Ming,方凤,乘月登矫翁新叠山,有山不必论真假，无客还须自主宾。小洞著云梅雨细，方池皱绿竹风匀。一奁短发闲丘壑，半世高吟伴葛巾。此夜跻攀穷醉眼，露华清淡月如银。,5
Qing,于右任,唐园和李子逸韵,兵革凶荒酒一杯，万花如锦泪频催。名园落寞春犹到，贤主飘零客始回。壁上题诗羞认旧，池边照影恐生哀。红梅曾识江南艳，不为朔风竟晚开。,6
Yuan,孟棐,其二,频年避地得生全，白发归来只自怜。栽树种田春雨后，试茶重煮惠山泉。,4
Tang,王讽,漳州三平大师碑铭,观迹知證，语默明焉。观證知教，权实形焉。体用如一，曷以言宣。太素浩然，吾师亦然。观其定容，见其正性。不阅外尘，朗然内净。智圆则神，理通则圣。师能得之，随顺无竞。吾之行止，师何以知。得性之分，识时之机。达心大师，邈不可追。,2
Yuan,王奕,题泰山仁安殿壁,大极何年诞帝孙，中居岱岳镇乾坤。三千馀载昭明代，七十二君来至尊。鲁甸齐邱雄地势，秦松汉柏护天门。兵尘不动绵香火，万里车书寿一元。,4
Qing,王昙,读宋史 其一,论语得天下，周官误本朝。风流萧母后，跋扈赵曩霄。大学补邱浚，长编续李焘。黄袍与泥马，都付浙江潮。,6
Qing,方以智,看月,一片钟山月，那从岭外看。昔尝临北阙，今独照南冠。万里天难问，三更影易寒。梦中儿女路，莫忆旧长安。,6
Tang,水神,其四,珠光龙耀火烔烔，夜接朝云宴渚宫。凤管清吹凄极浦，朱弦间奏冷秋空。论心幸遇同归友，揣分惭无辅佐功。云雨各飞真境后，不堪波上起悲风。,2
WeiJin,无名氏,其四,今日良宴会，欢乐难具陈。弹筝奋逸响，新声妙入神。令德唱高言，识曲听其真。齐心同所愿，含意俱未伸。人生寄一世，奄忽若飙尘。何不策高足，先据要路津。无为守贫贱，轗轲长苦辛。,0
Song,王枞,雪窗联句（同上）,无正文。,3
Qing,王抱承,里山涧,里山涧水天上来，轰轰震响雷为推。前驱迸遏后推发，何独瞿塘滟滪堆。有客死嫌词未切，我将眼见为君说。黄梅时节雨翻盆，西山北山水直趺。顷刻山中化作湖，银涛雪浪纵横铺。黄龙大涧号自昔，吸入通身一日敷。十日五日势不煞，一里二里涧澎湃。岂比涓涓地上流，我道天来何足怪。,6
Ming,丁养浩,广西,越绝天南地一陬，万山南去水南流。危峰卓戟干云上，深箐笼烟蔽日头。蛮獠陆梁淹备禦，瘴乡凋敝足诛求。不堪故垒登临处，恋阙思亲总是愁。,5
Qing,尹继善,其三,老去诗情减，相思有和章。幽怀耽水石，农事念蚕桑。竹影回廊静，莺啼午梦长。栽花还意懒，几度问新秧。,6
Yuan,斡克庄,四见亭,前朝亭废野芜侵，暇日跻攀试眺吟。楚地寒烟青嶂远，汉江秋水碧流深。连城阡陌桑麻蔼，负郭人家竹叶森。千载麒麟山下路，不知游客几登临。,4
Ming,叶元玉,舟中偶成,客途逢四月，归艇破江烟。行柳青随路，孤蟾白满川。沧波双眼里，往事一灯前。爱酒酬佳节，囊中少俸钱。,5
Ming,丘元武,清平驿 其一,三家茅屋一孤城，甬道曾闻百战经。零落青燐飞火聚，寂寥丹壁宿䲭鸣。门前屠狗欢新市，阁外松楸识老兵。为问当年谁改作，于今邮舍出双旌。,5
Tang,王泠然,清泠池赋,梁王既受封于汉。命驾东游。入睢阳之下国。吊微子之高邱。荣华莫比。僭拟无休。复欲象昆明之校战。同右武之习流。决河间而饮马。治宫树以维舟。当时旧迹。此地爰修。土木间成。起台宫而似画。丝金并奏。和水石而疑秋。是时宫人出看。上客淹留。既成此地。胜形无比。乔树青冥而外合。层甍岌嶪而斜指。晓坐狎鸥。春祠荐鲔。连小山而夹回磴。截长河而分半水。徒观其清泠无点。洞澈如凝。镜开珠净。月滉星澄。凫嚼红藻。龟翻碧菱。地将昏而雾合。天欲雨而云蒸。明则可鉴。虚而不竭。风静浪碎。日落圆折。波含阁而相动。潭映空而俱澈。此土之池。君王所为。年深则岘山陵变。水浃则沧海尘吹。不见射鱼之浦。空馀养雁之陂。皇家化溢成周。包含梁宋。分星辰以主万国。会江汉而归一统。惟兹之地。清而且平。居下流而不浊。含上善而逾明。常以柔而处顺。岂遗道而从荣。时人竞渡。摇海舰于三春。暮客来投。落江帆于四岸。何今日之登陟。皆昔年之池馆。物是人非。所存者半。济巨川必待舟楫。得风流还升汗漫。傥馀波而可沾。幸不遗于所观。,2
Tang,吴涵虚,上升歌,玉皇有诏登仙职，龙吐云兮凤著力。眼前蓦地见楼台，异草奇花不可识。我向大罗观世界，世界即如指掌大。当时不为上升忙，一时提向瀛洲卖。,2
Qing,王炳,挽吴可读联,梁木其坏乎，效史鱼智虑周详，力争一谏；死生亦大矣，与文恪后先辉映，共著千秋。,6
Yuan,朱德润,大明殿口占,丝竹声传鼓似雷，宝装驼象列三台。从官绯紫东华入，阿母旌幢兴圣来。绣凤铺裀氍叠煖，金龙缠柱扆屏开。大官献纳盐梅味，独有双成捧玉杯。,4
Tang,僧虚中,寄华山司空图二首 其一,门径放莎垂，往来投刺稀。有时开御札，特地挂朝衣。岳信僧传去，仙香鹤带归。他年二南化，无复更衰微。,2
Song,王圭,书隐者壁,客路森如棘，岩栖静掩关。陶巾春渍酒，谢屐晚回山。醉梦雷霆息，棋声日月閒。我惭撄世网，暂此一怡颜。,3
Ming,叶盛,桂林道中,官棹匆匆几日闲，桂州风物暂开颜。青蛇出匣矶头水，苍玉成林海上山。刀笠每乘春雨去，鼓笳常带夕阳还。行人祇说山韩事，曾有威名动百蛮。,5
Yuan,汪梦斗,当途道中社,鹊信占新霁，朝暾起树东。春衫欺客冷，社瓮忆乡红。溪长杏花水，路蒸兰草风。午餐羹枸杞，扶弱有神功。,4
NanBei,萧纲,从军行 其一,贰师惜善马，楼兰贪汉财。前年出右地，今岁讨轮台。鱼云望旗聚，龙沙随阵开。冰城朝浴铁，地道夜衔枚。将军号令密，天子玺书催。何时反旧里，遥见下机来。,1
Qing,王图炳,鹦鹉,文采擅江东，陇山短梦通。有时寻稻粒，无计脱绦笼。侵晓梳翎惯，当窗学语工。聪明真误汝，天际看冥鸿。,6
Tang,王仁裕,和韩昭从驾过白卫岭,龙旆飘飖指极边，到时犹更二三千。登高晓蹋巉岩石，冒冷朝冲断续烟。自学汉皇开土宇，不同周穆好神仙。秦民莫遣无恩及，大散关东别有天。,2
Tang,僧虚中,送迁客,倏忽堕鹓行，天南去路长。片言曾不谄，获罪亦何伤。象恋藏牙浦，人贪卖子乡。此心终合雪，去已莫思量。,2
Song,丁逢,赠姜邦杰 其一,人间谁得似留侯，何但功名唾手收。皮里阳秋有公论，胸中泾渭不同流。餐梨久验轻身诀，辟谷长怀许国忧。傥非暮年专一壑，岂能真伴赤松游。,3
Tang,樵夫,贻白永年诗①,清秋无所事，乘露出遥天。凭仗樵人语，相期白永年。,2
Ming,丘遂,东湖社集诗分得花字,十里湖如镜，移舟止暮沙。匕能兼劈脯，水岂独浮瓜。烛跋光微黯，河明影细斜。佳人双鬓好，隐隐点秋花。,5
Qing,丁三在,示亚子用亚子赠秋叶韵,十载江南历劫灰，松陵今得见清才。伯鸾未死犹堪识，子玉沉酣莫漫猜。三尺琼碑两行泪，一抔黄土万般哀。西湖本是伤春地，开到荼蘼燕不回。,6
Ming,孔镛,南山秋色,悠悠见南山，远含秋色淡。谁拨白云开，芙蓉青万丈。,5
Yuan,甘瑾,读靖康遗事,杜鹃啼老洛城东，烽火郊畿纵犬戎。庙略合收淝水捷，虏盟谁定渭桥功。铜驼故陌迷芳草，黄屋惊尘卷朔风。一自鼎湖龙去后，小臣何地泣遗弓。,4
WeiJin,应璩,百一诗 其一,下流不可处，君子慎厥初。名高不宿著，易用受侵诬。前者隳官去，有人适我闾。田家无所有，酌醴焚枯鱼。问我何功德，三入承明庐。所占于此土，是谓仁智居。文章不经国，筐箧无尺书。用等称才学，往往见叹誉。避席跪自陈，贱子实空虚。宋人遇周客，惭愧靡所如。,0
Yuan,仇远,窗外梅方开,淡月江南树，香奇影亦奇。春前十二月，雪后两三枝。冷蕊疏堪数，孤根稳不移。西湖老仙宅，清梦夜何其。,4
Ming,尹顺之,山行 其一,适来逢雨霁，随意坐西东。日色清溪上，蝉声古木中。林花连断岸，山果落秋风。逢着行人说，仙源此路通。,5
Song,僧子兰,长安早秋,风舞槐花落御沟，终南山色入城秋。门门走马徵兵急，公子笙歌醉玉楼。,3
Song,王观,菩萨蛮 归思,单于吹落山头月。漫漫江上沙如雪。谁唱缕金衣。水寒船舫稀。芦花枫叶浦。忆抱琵琶语。身未发长沙。梦魂先到家。,3
Tang,冷朝阳,送远上人归京,夏腊岁方深，思归彻曙吟。未离销雪院，已有过云心。寒磬清函谷，孤钟宿华阴。别京游旧寺，月色似双林。,2
Ming,文彭,其二,春日寻幽赏，行行路转迷。忽惊高柳变，似听早莺啼。翠桁依危峙，红桥度浅堤。即看新水满，疑入武陵溪。,5
Yuan,宋道,其二,平原马首雁行齐，狡兔深藏鸟不飞。环立传觞人半醉，斜欹貂帽雪中归。,4
Song,王鈇,墨梅 其一,前身姑射冰相似，今代潘妃玉不如。坐对真成在江国，淡烟微雨暗扶疏。,3
Yuan,凝香儿,弄月曲,蒙衫兮蕊裳，瑶环兮琼珰。泛予舟兮芳渚，击余楫兮徜徉。明皎皎兮水如镜，弄蟾光兮捉娥影。露团团兮气清，风飕飕兮力劲。月一轮兮高且圆，华䌽发兮鲜复妍。愿万古兮每如此，予同乐兮终年。,4
WeiJin,陆机,折扬柳行,邈矣垂天景，壮哉奋地雷。丰隆岂久响，华光但西隤。日落似有竟，时逝恒若催。仰悲朗月运，坐观璇盖回。盛门无再入，衰房莫苦开。人生固已短，出处鲜为谐。慷慨惟昔人，兴此千载怀。升龙悲绝处，葛藟变条枚。寤寐岂虚叹，曾是感与摧。弭意无足欢，愿言有馀哀。,0
Ming,王天性,谢少沧许见过不至,别后音书各杳茫，归来两鬓亦应霜。未能叩马劳行李，先许抱琴过墅堂。门外落花频自扫，瓮头新醁拟同尝。怪缘底事无消息，烟瞑鸦栖又夕阳。,5
Ming,叶春及,五云鸣佩卷为李双江博士题,都讲鳣重奏，高台骏始招。千金迎委佩，双阙倚层霄。露忆金茎近，藜分太乙遥。尔家恩不薄，努力圣明朝。,5
Song,丁逢,劝农香山,宿云留润欲侵衣，草长山腰路溅泥。映屋画图花远近，接畦湍濑水高低。人趋南亩生涯乐，春入东菑土脉齐。说与老农还自笑，近来辛苦惯扶犁。,3
Qing,方正璆,华岩寺示宗公后人,清原分席到浮山，四代传灯到祖关。再活荆条微妙叶，重开莲叶证生还。幢悬法荫云千壑，锡挂松枝水一湾。冈上枲华岩下桂，参天苍翠许同攀。,6
Song,新父,翠蛟亭,断崖捲银涛，拍岸雪相溅。去住本无心，曾向岷峨见。,3
Ming,于成龙,代兄忆弟,天光黯澹雁行斜，断续行云映远霞。太乙吹藜颠出火，蠹鱼蚀字腹生花。素琴悬壁宫声合，青草当庭春意赊。太史于今瞻紫气，德星应集我荀家。,5
Ming,叶汉,过伏波祠二首 其一,乌岩江上树离离，汉代楼船此驻麾。呵叱烟岚开地轴，指挥草木尽王师。城连银瓮千山壮，天过铜关一角垂。谁道交人今款塞，镇南空竖受降旂。,5
Yuan,卜友曾,和林一原题西乾庙韵,美人西扣古王宫，推枕山窗曙色溶。岚气秋来深似海，岭云日暮碧于松。苔生阶面侵铜鼓，水落波心起石龙。一路西风吹落帽，黄花满地似春浓。,4
Yuan,林景熙,闻蛩,凄苦难成调，秋风入细弦。草根语深夜，灯下感流年。落叶已满径，征人犹在边。寒衣何日寄，思妇不成眠。,4
Ming,文震孟,拟古远行,江之阳兮有屿，江之阴兮有渚。朝而风兮夕而雨，望夫君兮渺何许。春波兮悠悠，日暮兮夷犹。揽青桂兮为楫，搴木兰兮为舟。恍含思兮凝睇，乘清风兮远游。远游兮上下，载行兮载舍。遵中流兮待君，将寄心于远者。,5
Song,方蒙仲,学厅桃符 其一,头胪如此可何官，习气居然简册间。似有宿缘吾士友，差强人意此溪山。青衿笑语非为冷，黄卷工夫可得闲。珍重相期进明德，莫教具素有惭颜。,3
WeiJin,张华,轻薄篇,末世多轻薄，骄代好浮华。志意既放逸，赀财亦丰奢。被服极纤丽，肴膳尽柔嘉。童仆馀粱肉，婢妾蹈绫罗。文轩树羽盖，乘马鸣玉珂。横簪刻玳瑁，长鞭错象牙。足下金鑮履，手中双莫耶。宾从焕络绎，侍御何芬葩。朝与金张期，暮宿许史家。甲第面长街，朱门赫嵯峨。苍梧竹叶清，宜城九酝醝。浮醪随觞转，素蚁自跳波。美女兴齐赵，妍唱出西巴。一顾倾城国，千金宁足多。北里献奇舞，大陵奏名歌。新声逾激楚，妙妓绝阳阿。玄鹤降浮云，鲟鱼跃中河。墨翟且停车，展季犹咨嗟。淳于前行酒，雍门坐相和。孟公结重关，宾客不得蹉。三雅来何迟，耳热眼中花。盘案互交错，坐席咸喧哗。簪珥咸堕落，冠冕皆倾邪。酣饮终日夜，明灯继朝霞。绝缨尚不尤，安能复顾他。留连弥信宿，此欢难可过。人生若浮寄，年时忽蹉跎。促促朝露期，荣乐遽几何。念此肠中悲，涕下自滂沱。但畏执法吏，礼防且切磋。,0
Tang,王适,杂曲歌辞 古离别,昔岁惊杨柳，高楼悲独守。今年芳树枝，孤栖怨别离。珠帘昼不捲，罗幔晓长垂。苦调琴先觉，愁容镜独知。频年雁度无消息，罢却鸳文何用织。夜还罗帐空有情，春著裙腰自无力。青轩桃李落纷纷，紫庭兰蕙日氛氲。已能憔悴今如此，更复含情一待君。,2
Yuan,仇远,送田道士归茅阜,我爱孟东野，君师田子方。放舟游濑水，飞舄返华阳。有酒须同酌，真情不可忘。仙源桥下径，何日共徜徉。,4
Qing,毛正学,叶已畦招集二弃草堂用昌黎醉赠张秘书韵,叶生我密戚，才名宿有闻。为儒号漫士，作吏称神君。十年卧丘壑，雅意在斯文。结庐横山畔，屋角饶烟云。芙蓉围清池，篱菊初舒芬。我来草堂上，邂逅沮溺群。促坐共传杯，丝竹鸣宵分。高踪媲猿鹤，正尔成一军。四筵歌既醉，起视各半醺。斜月在木末，清影微氤氲。聚会此时节，诸贤意何云。窃叹风雅途，俗学方纠纷。但知逐淫哇，不解谢膻荤。相将飏华袿，无复曳缟裙。笔端出细响，有若蝇与蚊。忍令芸薤臭，竟等兰茝薰。用是怀百忧，徘徊升大坟。诗教苦荒落，久矣待勤耘。谁者起任之，艺林当铭勋。吾党尚努力，乘兹日未曛。,6
Yuan,文静,天香室为定水见心和尚赋,天香兰若倚高岑，双桂花开秋正深。鹤唳空山凉月白，龙归古洞碧云阴。一窗风雨高僧定，满壁珠玑好客吟。拄杖何时问幽寂，旃檀林下远相寻。,4
Yuan,毛直方,杂怨 其一,种莲恨不早，得藕常苦迟。谁知心中事，久已落怀思。,4
Ming,王玉峰,北点绛唇,净扮张元领兵上：宝剑风生。绯袍云染。靴尖按踹破天关。怕什么韩和范。,5
Ming,王涣,念奴娇,水沉香霭，满钱塘千里，秋烟如织。万井欢声瞻宝钱，遥指明星南极。辇路看花，神旗垂彩，名冠金门籍。平阳家世，凌烟都减颜色。须信勋业风流，阳春有脚，到处开桃李。荐拥油幢宸眷重，吴越江南江北。认取疏梅，东君深意，遣调羹消息。凤书飞下，绿槐元自相识。,5
Yuan,王都中,游北湖,画舟摇曳泛空明，满酌流霞倒玉觥。山鸟亦知游乐意，夕阳高处两三声。,4
NanBei,阳休之,正月七日登高侍宴诗,日照前窗竹，露湿后园薇。夜蛩扶砌响，轻蛾绕烛飞。,1
Ming,王讴,送姚方伯,野日流沙白，山城落木黄。秋来长送别，何处折垂杨。,5
Yuan,王冕,愁重,慷慨添余思，交游忆可人。时危还有虑，愁重不知春。海国迷归棹，关山拥战尘。黄公何所见？终不事嬴秦。,4
Ming,王佐,荔枝,东园丹荔熟，扶杖亦闲过。土产无中贯，园丁荐绿罗。永元存谏草，天宝泯馀波。泰运真难遇，林泉奈老何。,5
WeiJin,袁山松,菊诗,灵菊植幽崖，擢颖陵寒飙。春露不染色，秋霜不改条。,0
Song,王圭,郊外,策马陟平原，天空荡楚氛。秋声无限叶，暮色几重云。草远烟痕阔，山回鸟道分。行行吟未已，归路日西曛。,3
NanBei,王韶之,其十五,王道四达。流仁布德。穷理咏乾元。垂训顺帝则。灵化侔四时。幽诚通玄默。德泽被八弦。乾宁轨万国。,1
Ming,王天性,曙台惠诗久稽裁答漫成一首谢过,老大头颅又一春，胸怀不似向来人。穷当彻骨非诗罪，事懒关心见性真。自分犁锄终岁月，多时卷帙闭埃尘。琼章未报君应识，只恐西家笑效颦。,5
Song,王洙,句,槐杪青虫缒夕阳。,3
Qing,毛澄,晚行,路转平田白，临溪屡问津。远天低似水，暝树立如人。屐响知樵牧，烟花悦隐沦。从今鹿门去，应与德公邻。,6
Ming,王宠,送王子美,帝室五云外，子行如转蓬。关河秋水闸，驿路菊花丛。风急卢龙烧，霜高碣石鸿。金齑调玉鲙，还复念江东。,5
Ming,王琏,思乡,汗漫江湖二十年，故园松竹尚依然。黄鸡绿酒林泉下，沉李浮瓜风月前。满尺锦鳞堪作鲙，出篱龙笋可供筵。畲田胜地石陂角，何日休官扫石眠。,5
Tang,李益,喜见外弟又言别,十年离乱后，长大一相逢。问姓惊初见，称名忆旧容。别来沧海事，语罢暮天钟。明日巴陵道，秋山又几重。,2
Yuan,安熙,其二 李公见和复次答之,少年学道竟何成，章句区区已半生。不向静深观物理，却从摇落听秋声。过门载酒乡贤意，授室传经邑宰情。从此嘉阳风景别，太行山色看增明。,4
Song,孔夷,陪李端叔游颍昌西湖三首 其一,霜风吹老菊离离，水外秋云送雁飞。来伴谪仙闲杖屦，满林丹叶衬斜晖。,3
Ming,王伯稠,青楼曲,日长深苑小榴开，懒逗红妆傍镜台。偏爱双飞双燕语，自开珠箔放归来。,5
WeiJin,史宗,咏怀诗,有欲苦不足，无欲亦无忧。未若清虚者，带索被玄裘。浮游一世间，泛若不系舟。方当毕尘累，栖志老山丘。,0
NanBei,王韶之,咏雪离合诗,霰先集兮雪乃零，散辉素兮被檐庭。曲室寒兮朔风厉，州陆涸兮群籁鸣。,1
Ming,尹嘉宾,其六,烈烈神君钱鹤洲，亲提骄卒出城头。城完身死应无恨，化碧常含草木愁。,5
Song,王益,新繁县东湖瑞莲歌,火云烁尽天幕腥，水光弄碧凉无声。荷华千柄拂烟际，杰然秀干骈双英。天敕少昊偏滋荣，宵零仙露饶金茎。袅袅飘风起天末，绿华珰佩来琤琤。觥觞式宴资击赏，何人掞藻飞笔精。越国亭亭八百里，木兰泛咏称明媚。争如锦水派繁江，孤根擢翠葩分腻。紫清合曜流霞晖，楚台无梦朝云飞。韩虢佳人新侍宠，温泉宫里赐霞衣。赫赫曦阳在东井，珍房萃作皇家庆。流火初晨复毓灵，连璧更疑唐杰盛。眇观熙政接元和，嘉谷重荣田野歌。高宗昔庆刘仁表，五色卿云世甚少。我今取喻进德流，优哉祥莲出池沼。草莱泥滓俱弃捐，致君事业殊商皓。归作皋夔稷卨臣，同心一德翊华勋。,3
Yuan,元善,前巡幸歌二首 其一,翠华摇曳转龙荒，宣府离宫面面长。代马繁缨悬广室，胡姬妆镜挂连房。,4
Song,可旻,其十八,净土故乡嗟乍别。天涯流浪经时节。老去染沾眉鬓雪。思归切。闻声愿寄辽天月。念念时时修净业。临终佛定来迎接。有誓表为诚实说。广长舌。三千遍覆红莲叶。,3
Qing,方积,戊午五日与滇黔诸将会饮石梯关,榴花光逼血光明，战罢归来雨乍晴。佳节正从兵里过，长戈都向醉中横。西山探穴终吞豹，东海腾波待掣鲸。九里旌旗三里雾，琵琶声急羽觞清。,6
Yuan,乃贤,读唐妫川刘太守遗爱碣,秣马怀来县，摩挲古碣阴。龟趺苔色暗，篆画雨痕深。治迹推天宝，家声纪卯金。最怜名漫漶，独立久沈吟。,4
Yuan,僧子贤,题绿筠楼,绿筠楼外玉参差，坐爱棱栾晓雾霏。五色云开丹凤下，九天风动翠蛟飞。江波渺渺湘妃泣，羽旆娟娟帝子归。我为玉人歌此曲，山城秋日净晖晖。,4
Ming,叶高,次临封八景韵 其一 江口归帆,江吞八桂横千棹，挟岸人烟小市开。载月冲岚侵晓去，扬帆慢橹夕阳回。荔枝庄畔飞青雀，蕉子洲边唱落梅。锦水麒山归指点，苍梧转望更徘徊。,5
Ming,叶小鸾,如梦令 辛未除夕,风雨帘前初动。早又黄昏催送。明日总然来，一岁空怜如梦。如梦。如梦。惟有一宵相共。,5
Ming,尹新之,挽李芝峰,儒林山斗声名久，朝右蓍龟位望崇。诗律并驱唐始盛，文章方驾汉西东。山川一代胚灵后，人物三韩屈指中。奕世冠裳金玉秩，全家忠孝蕙兰丛。天官才掌铨衡正，卿月俄沈讲幄空。咫尺议堂经济偃，鉴亡其柰轸宸衷。,5
Tang,吴武陵,题路左佛堂①,雀儿来逐飏风高，下视鹰鹯意气豪。自谓能生千里翼，黄昏依旧委蓬蒿。,2
NanBei,萧子良,眼铭,惟正是视，玄黄匪惑。非礼不观，仪形是则。慎尔所觌，无愆斯德。,1
Ming,戈镐,其三,花落烟江口，青苎新槽酒。索寞辞官资，还家奉眉寿。,5
Qing,王荫祜,其四,一出曲端死，再出郦琼叛。心学乃杀人，符离四十万。,6
Qing,方象瑛,七盘关,鸡头关前七盘岭，蚓曲蛇蟠才见顶。氐中又复度七盘，诘屈纡回势相引。层崖邃谷路转通，拾级忽见云霞空。却怪顶触前人趾，不知举膝当心胸。宁心息魄诧奇绝，万里山川风气别。一关中断陇蜀分，羌笛渝歌乍相接。遥望川巴万点明，白云紫雾还纵横。鳞鳞仿佛峨眉雪，不知何处锦官城。北望京华南望越，怀人两地情偏切。今朝身入大荒西，凉风古驿中秋月。,6
Yuan,吴炳,咏尘,氛氲随骑集，散漫随风度。似雾暗津楼，连云隐郊树。渐迷乌几色，已失京衣素。嗟予南北人，长年事行路。,4
Qing,王芑孙,其二,金谷诗成罚不遵，饮惟文字亦翻新。三条烛尚留吾辈，百尺楼应卧此人。日下莺催长短曲，雪中花蕴浅深春。闰桐准放韶光驻，展禊何妨待浃辰。,6
Yuan,王晔,中吕粉蝶儿,别人家聘女求妻。也索是两家门对。写婚书要立官媒。下花红。送羊酒。都选个良辰吉日。大纲来为正礼当宜。那𥚃取这不明白强人婚配。,4
Song,方一夔,雨雪交作,雪晴那复雨，雨雪苦缠绵。连月无行地，穷冬不见天。穴居狸舐掌，水宿鹭联拳。更道深山里，翁饥歇午烟。,3
Qing,毛莹,丑奴儿令 泊江城柬周安仁,江城日暮炊烟起，且滞归航。试问周郎。曾否呼童典鹔鹴。柴门莫掩吾来也，旗鼓谁当。独饮无妨。四脏犹堪作酒狂。,6
Tang,于濆,恨从军,不嫁白衫儿，爱君新紫衣。早知遽相别，何用假光辉。已闻都万骑，又道出重围。一轴金装字，致君终不归。,2
Ming,王祯,热,院深风不度，火铄井犹温。林密翻包暑，蚊多故趁昏。何方无五月，明发问孤村。莲洞凉如许，茶瓜与客论。,5
Yuan,王称,借君乐①,由来浮世风波恶，出险方知平地乐。既安莫惜饮无何，醉来抚缶乌乌歌。试看蜂蚁与狼虎，尚有君臣知子父。鴳鹏虽异各安翔，枭獍莫怜终自苦。君家鳙溪四友堂，金削芙蓉照门庑。几思杖屦谒清崇，短翮悠悠竟尘土。当年戎监托世姻，安用告身衔褎妪。文章有神信苏薛，端友直锋知尹庾。君能朅与尚书来，鼓角危楼气重鼓。又能和我借君篇，使我听鸡中夜舞。君不见高山流水夕荒凉，不是知音真不与。又不见閒歌下管才三终，箫韶九奏方未穷。,4
NanBei,刘缓,照镜赋,夜筹已竭，晓钟将绝，窗外明来，帷前影灭。荆王欲起，侍妾应还，前齐上幔，内阁除关。开屏易叠，卷廉难攀，握头敛髻，钗子萦鬟。阶边就水，盘中光映。讶宿粉之犹调，笑残籹之不正，欲开奁而更饰，乃当窗而取镜。台本王官氏姓温，背后铭文宜子孙，四面回风，若流水，勾栏《匼匝》似城门。分明似无碍，影前弥可爱。近来颜色不须红，即时好眉犹约黛，世间好镜自无多，唯闻一个比姮娥。曾经玉女照，屡被仙人磨。光明粉可怜。论时不假著，法用自应须。夏天金薄漠，秋日宝茱萸。银缠辟鬼咒，翠厄护身符。空处宜应描，非是畏钗梳。,1
Ming,王逵,其二,画卷深宫写荔枝，建炎天步属艰危。江南风味真奇甚，莫遣当年北使知。,5
Yuan,吴景奎,病起二首 其一,病起钱唐上，支离独拥衾。灯花悬客梦，砧韵动乡心。力疾坐长夜，放怀成短吟。故园归未得，回首白云岑。,4
Tang,李绛,花下醉中联句,共醉风光地，花飞落酒杯。残春犹可赏，晚景莫相催。酒幸年年有，花应岁岁开。且当金韵掷，莫遣玉山颓。高会弥堪惜，良时不易陪。谁能拉花住，争换得春回。我辈寻常有，佳人早晚来。寄言三相府，欲散且裴回。,2
Tang,元晦,除浙东留题桂郡林亭,紫泥远自金銮降，朱旆翻驰镜水头。陶令风光偏畏夜，子牟衰鬓暗惊秋。西邻月色何时见，南国春光岂再游。莫遣艳歌催客醉，不堪回首翠蛾愁。,2
Tang,于武陵,其二,一失辇前恩，绮罗生暗尘。惟应深夜月，独伴向隅人。长信翠蛾老，昭阳红粉新。君心似秋节，不使草长春。,2
Ming,于鉴之,其十,亦解雕虫世所轻，丈夫肯自壅情灵。宁从赵晔探诗细，不向王充索论衡。俗问萧疏难竟绝，清谈历落故无成。将歌小已吾谁怨，累牍何妨月露形。,5
Qing,尹鑴,题铜雀双清亭,丹壁苍崖俯碧湾，丈人高阁在其间。江流渺渺西通海，城阙迢迢北倚山。世事即今输醉梦，烟波何处足优閒。惭君物外专清福，看我风尘鬓已斑。,6
Qing,王沄,其二,探奇南到会稽来，上巳东风一举杯。白日双圭大禹穴，青山万点越王台。江关词赋多哀思，幕府风云少霸才。曾是六龙飞动处，登临无地不徘徊。,6
Qing,丁蓉绶,感秋,西风挟愁来，一岁一相侵。引手掬秋意，浩旷不可寻。胡为愁因依，苍然与之深。得非缠缚怀，乘此萧飒音。倾膏入尘缘，迫使煎其心。静思了能悟，百虑澄孤襟。君看中天月，万里云无阴。,6
Tang,李君房,天子剑赋（以天生神物圣君用之为韵）,物之利者称乎剑。人之尊者称乎天。固一人之所执。谅四海之攸先。必当曜武德。静氛烟。举之无上。挥之莫前。独立而光连日月。横行而气压山川。请详其功。夫莫之盛。伟夫至宝。克符元圣。东溟之大。不足淬其锋。北斗之高。乍若回其柄。信元功之不宰。曷凶德之能竞。足令六合静。三光正。佩服而寰中康。指撝而天下定。夫然则鄙欧冶。掩平津。贱镆铘。弃纯钧。彼勇不过于匹士。我威方御于兆人。偶圣斯呈。天地感通之谓道。逢昏是去。阴阳不测之谓神。岂比高祖提之而起沛。始皇按之而王秦。为斯剑之等伦哉。原其始也。吹气毌。鍊元精。为炉而九土开辟。鼓橐而八风克生。应以六律。制以五行。带之以恒山渤海。锋之以燕溪石城。故能所向无敌。莫之与京。既而徵三度。亦以正三统。划宇宙以元通。宰乾坤而利用。彼莲花发色。玉贝腾文。挥大野之中。疾如雷电。倚长天之外。上决浮云。争能击剌。较势缤纷。所谓一夫之勇。非为四海之君。如是则犀不足剸。钟不足刜。繄以圣功。配兹神物。我皇应昌期。恢盛时。不耀兵锋。设道德以为固。不先武力。抗仁义以为师。人神协赞。遐迩清夷。真所谓天子之剑也。敢继庄生而赋之。,2
Song,方孝能,其二,薄薄春衫新缕金，樽前风细怯轻阴。酒香隐约生红粉，正与桃花共浅深。,3
Yuan,朱希晦,感时二首 其一,阴霾昏日月，妖气塞乾坤。战血流淮水，音尘隔蓟门。浮荣槐蚁集，丛谤棘蝇喧。欲效东陵隐，终身老种园。,4
Qing,方彦珍,忆秦娥 秋夜怀月仪,寒飙冽。江乡又近重阳节。重阳节。临风感昔，知音耗绝。共此残秋同此月。斯人也合伤离别。伤离别。焉得重来，紫萸同撷。,6
Yuan,僧克新,其二,虎林城下棹歌发，鸳水湾头梅雨晴。倾盖驿亭看洗马，把杯山馆听流莺。梦回台府星辰近，思绕仙台沆瀣清。陶远向来庐岳社，只今江海未寒盟。,4
Tang,王损之,赋得浊水求珠,积水非澄彻，明珠不易求。依稀沈极浦，想像在中流。瞪目思清浅，褰裳恨暗投。徒看川色媚，空爱夜光浮。月入疑龙吐，星归似蚌游。终希识珍者，采掇冀冥搜。,2
Yuan,汪宗臣,冲陶山中,侵床绿意多，过牖松花落。草堂一编诗，送客不下阁。,4
Tang,王涣,悼亡,春来得病夏来加，深掩妆窗卧碧纱。为怯暗藏秦女扇，怕惊愁度阿香车。腰肢暗想风欺柳，粉态难忘露洗花。今日青门葬君处，乱蝉衰草夕阳斜。,2
Qing,王时翔,其十一,小阁芳兰供一枝。黄昏烧烛看幽姿。素屏纤影对移时。巫峡休猜成楚梦，湘皋惟借入骚辞。国香长系美人思。,6
Yuan,汪炎昶,其二,莫叹才为掾，云霄自此初。会能舒所蕴，且复试其馀。黄叶山村雨，青灯竹几书。平时学经济，谁不笑迂疏。,4
NanBei,阴铿,渡青草湖诗,洞庭春溜满，平湖锦帆张。沅水桃花色，湘流杜若香。穴去茅山近，江连巫峡长。带天澄迥碧，映日动浮光。行舟逗远树，度鸟息危樯。滔滔不可测，一苇讵能航。,1
NanBei,江洪,其二,落日惨无光，临河独饮马。飋𩗗夕风高，联翩飞雁下。,1
NanBei,谢惠连,其五,临津不得济，伫楫阻风波。萧条洲渚际，气色少谐和。西瞻兴游叹，东睇起凄歌。积愤成疢痗，无萱将如何。,1
Song,孔道辅,访隐居孙明复山斋二首 其一,日观峰前访隐沦，岂同沮溺异人群。轲能养浩雄能默，今复渊源见此君。,3
Ming,王琅,冬夜月色明皎与诸子宿雷峰祝天和尚,半壁飞花照佛灯，石幢不动自崚嶒。松檐百尺浑巢鹤，竹榻一庭惊定僧。如此山川常欲睡，故将心目夜重登。明朝荐取无言偈，香雪蒙头答未能。,5
Ming,王元俸,其九,江亭野色静年芳，节序催人昨夜霜。秋馆残池荷叶歇，柴门临水稻花香。半溪细雨敲寒竹，万里沙鸥弄夕阳。取次花丛懒回顾，海天愁思正茫茫。,5
Ming,王洪,其十,紫殿蔼弦歌，青春惜绮罗。云林留野鹿，烟岛放笼鹅。宴镐皇风远，横汾胜览多。侍臣鱼藻咏，歌颂满岩阿。,5
Tang,王涣,其八,青丝一绺堕云鬟，金剪刀鸣不忍看。持谢君王寄幽怨，可能从此住人间。,2
Song,王雱,荆公画像赞,列圣垂教，参差不齐。集厥大成，光于仲尼。,3
Ming,王微,天柱峰,太乙吹炉处，依然刻帝青。千峰抱须萼，五石炼真形。叨利移金畤，神霄堕碧铃。仙衣如可拂，投杖出空冥。,5
Qing,王翼凤,秋日同范雨村游铁佛寺,秋山入未深，黄叶落已半。遥遥人境心，似为云隔断。沿溪闻清澌，寒蒋覆凌乱。香刹丛林间，客至鸟方散。林沈古佛堂，青萝掩经幔。但闻候虫移，不觉时序换。宇宙夫何常，悲哉气先涣。愿假虚无缘，一证诸有观。卓性澄锡泉，冥身脱尘绊。共指娑罗阴，寥音迟来雁。,6
Qing,王采薇,水宿,冥冥堤畔路，草草别时家。碧影沈湖月，红心上冢花。镫微还下雁，钟冷不惊鸦。薄醉和衣宿，扁舟入树斜。,6
WeiJin,杨戏,其六 法孝直,翼侯良谋，料世兴衰。委质于主，是训是咨。暂思经算，睹事知机。,0
WeiJin,刘劭,龙瑞赋,太和七年春，龙见摩陂。行自许昌，亲往临观。形状瑰丽，光色烛耀。侍卫左右，咸与睹焉。自载籍所纪，瑞应之致，或翔集于邦国，卓荦于要荒，未有若斯之著明也。惟殷眺之旧式，乃展义而省方。皇舆发于洛邑，遂巡幸于许昌。宪宸极之天居，建正殿以当阳。岁在析木，时惟仲春。灵威统方，勾芒司辰。阳升九四，或跃于渊。有蜿之龙，来游郊甸。应节合义，象德效仁。纡体鞶萦，摛藻布文。青耀章采，雕琢璘玢。焕若罗星，蔚若翠云。光舄奕以外照，水清景而内分。圣上观之无射，左右察之既精。聊假物以拟身，忽神化而无形。泉含物而不澹，固保险而常宁。昔太昊之初化，首帝德以表名，暨明后之隆盛，又降见以扬声。惟玲兽之玄真，实殊异于四灵。信应龙之道扬，将天飞于泰清。,0
Song,王汾,东台山,谁谓前人不可攀，金杯泛菊且开颜。但知落帽临风醉，未必龙山胜凤山。,3
Tang,李适,重阳日即事,令节晓澄霁，四郊烟霭空。天清白露洁，菊散黄金丛。寡德荷天贶，顺时休百工。岂怀歌钟乐，思为君臣同。至化在亭育，相成资始终。未知康衢咏，所仰惟年丰。,2
Ming,文徵明,江船对月效乐天何处难忘酒,何处难忘酒，江船对月时。风声传语笑，波影散须眉。远火山浮动，明河天倒垂。此时无一盏，水月负佳期。,5
Tang,尹鹗,秋夜月,三秋佳节，罥晴空，凝碎露，茱萸千结。菊蕊和烟轻撚，酒浮金屑。徵云雨，调丝竹，此时难辍。欢极，一片艳歌声揭。黄昏慵别，炷沈烟，熏绣被，翠帷同歇。醉并鸳鸯双枕，煖偎春雪。语丁宁，情委曲，论心正切。夜深，窗透数条斜月。,2
Yuan,王玠,沁园春 樵,家住孤峰，门临曲涧，木作横桥。与世事相违，心求活计，蓑衣挂体，斧柄悬腰。出入玄关，往来幽径，直上高山采古樵。时攀就，把千枝攒簇，一担平挑。归来快乐逍遥。且放下千斤饮一瓢。这日用家常，随缘随分，今朝明日，自有新条。一曲高歌，三声短笛，遏断行云透碧霄。其中乐，有山猿献果，四皓相招。,4
Yuan,方樗,寄吴晦叔,地僻书难到，春寒病转深。遥怜梅剪玉，更想柳摇金。几砚平生事，杯觞隔岁心。恐君亦思我，迢递寄愁唫。,4
Qing,王泽宏,留侯祠,谷城山下草离离，追忆高风系所思。漫道留侯如女子，每看楚帝只婴儿。报韩志切逢黄石，翼汉功成赖紫芝。身退拂衣还辟谷，神仙原是帝王师。,6
Yuan,吴复兴,寿吴子彦,独步词华起缙绅，西江梦泽简书频。文渊去国常思弟，潘岳閒居只为亲。香远亭前荷叶老，岁寒座上柏枝新。当年祖笏分明在，满眼孙刘总后尘。,4
Tang,仲子陵,洞庭献新橘赋（以湖海清和远人修贡为韵）,皇帝垂衣裳而治万国。舞干戚而来九区。包之橘柚。至自江湖。岁以为常。知方物之咸有。时而后献。表庭实之何无。本其来则风秋洞庭。霜落寰海。元侯布教。下吏旁采。碧林冬生。大小异名。已去霜蒂。初辞绿茎。然后盛以潇湘之竹。束以江淮之菁。背楚塞以西走。望秦云而北征。上方端想元默。深居穆清。扇鸿钧而不宰。张大乐而无声。阅彼要荒之贡。得斯华实之英。乃明四目。乃停九歌。朱绂方来。以彰其道泰。硕果可食。以表其时和。时和在乎务本。道泰在乎柔远。一果熟知百果之不荒。一方来知万方之未晚。橘之名也则珍。橘之熟也惟新。越彼千里。献于一人。丹其实体南方之正。酸其味含木德之纯。足以附荔枝于末叶。遗槟榔于后尘。然以出自荒陬。升闻莫由。烟波无已。岁月空流。岂知夫湮沈可达。职贡可修。辞草泽以孤往。入金门而见收。物之因人也其则以众。人之象物也岂不或中。傥草木之可俦。希成名以入贡。,2
Ming,包节,同周岐麓台长泛西湖遂宿藕花居,湖畔乍逢骢马使，沙行同入鹭鸥群。六桥水抱珠林月，两竺峰盘宝界云。岸柳藏莺侵坐密，园花隐麝隔溪分。况同佛院移莲榻，共息尘机理贝文。,5
Yuan,沈铉,放歌赠宋君仲温,宋君旷荡士，儒服非狂生。笔扫千军陈，胸藏数万兵。铦豪破纸竟何益，按图折御分纵横。鱼丽鸟翼谈者易，野雉家鸡人目盲。当时管乐已黄土，白璧往往遭蝇营。荒城不启尘四塞，拔剑斫地浮云行。十年驱走尚豪侠，许人一诺千金轻。低头拜东野，捐官识韩荆。苦心为知己，嗜胆报仇争。挽辂西入关，装刀从北征。途穷亦知时不利，俯首抑气随将迎。萧萧破屋漏星雨，妻子顾笑形神清。东家小儿夸褶鞍，西家老奴项领成。尔独胡为昧生理，长躯七尺夸人英。城头雨声如建瓴，泥污厚地天无晴。我留君家醉十日，谑浪颠倒呼侬伧。请君弃掷几上笔，为君拾留墙角檠。眼中世事如转目，勿谓贫贱忘交情。气酣中热双耳赤，细语向人肝胆倾。玉壶击缺歌浩浩，不作老腐咿嘤声。促君起望东南气，三台泰阶何夕平。我有长策，君有长缨。危可安，乱可宁。慎勿轻受虞人旌，慎勿虚看处士星。丈夫事业须磊落，富贵逼君君莫惊。,4
Ming,王洪,送金生归江南,朔云千万里，归兴复如何。鸿雁雨中去，蒹葭霜后多。人烟投远戍，驿路出长河。惆怅东桥别，凉风起暮波。,5
Qing,王材任,黄河,黄河万里来天上，积石龙门道路赊。已是秋风回瓠子，更怜春雨涨桃花。怒涛高压千金堰，急溜初回八月槎。三策至今思贾让，金钱那可委泥沙。,6
Song,无名氏,毛竹山,蜀道称天险，南州号地灵。山腰生雨露，屋角走雷霆。挥扇云生岫，开窗月傍棂。明朝一回首，毛竹插天青。,3
Yuan,阿鲁威,双调 大司命,令飘风冻雨清尘，开阊阖天门，假道天津。千乘回翔，龙旗冉冉，鸾驾辚辚。结桂椒兮乘云并迎，问人间兮寿夭莫凭。除却灵均，兰佩荷衣，谁制谁纫？,4
Qing,王贞仪,题素心兰画幅 其一,谢庭幽种托根殊，似此孤标绝世无。素质宜陈青玉案，东风初启碧纱幮。萧骚帝子三闾赋，零落王孙九畹图。一自江皋遗佩后，年年烟雨怨啼鸪。,6
NanBei,费昶,咏入幌风诗,经堂泛宝瑟，乘隙动浮埃。锵金驱响至，举袂送芳来。能使兰膏灭，乍见珠帘开。轻裾试一举，令子暂迟回。,1
WeiJin,挚虞,周武王赞,于皇武王，天命是钟。七德既耀，莫不率从。奄清宇宙，荡商之踪。,0
Ming,尹铉,病起,病起衣裳懒，春来履舄轻。心犹荒野远，官是大夫荣。未遂云耕志，惭求垄断名。十年空事业，诗酒拙谋生。,5
Ming,孔公璜,祖庭述事,一王端拱自唐封，天为斯文佑圣宗。六十世长人衍圣，二千年古树蟠龙。祠增笾豆新人物，像设衣冠旧礼容。遗迹尚留坛杏在，春深红雨落花浓。,5
Qing,王蕙三,咏水仙花,冬景谁点缀？北风何凛冽。湘洛有精英，芳魂永不灭。化作此花身，色香两清绝。当其曝灌时，呵冻指欲裂。辛苦历三冬，幽花乃自发。丰骨镂琼玉，精神浣冰雪。室虚香逾生，窗冷色弥洁。每逢一瓣开，芳鲜辄经月。皎皎出尘姿，迥与凡卉别。百花媚春风，俗艳人争悦。惟此凌波仙，不受纤尘涅。性淡味有长，独耐大寒节。竟欲问梅兄，品格孰优劣？,6
Yuan,靼鞑哑,戏赠瞽者,就鞍和袖绾丝缰，也逐王孙出晋阳。人笑但闻誇景物，风来应解审笙簧。马蹄响处无芳草，莺舌调时有绿杨。休道不知春色好，东风桃李一般香。,4
Qing,方德,徽州戏台联,声为律吕身为度；云想衣裳花想容。,6
Yuan,王旭,木兰花慢 寿陈公望,问东原豪杰，先屈指，到元龙。看潇洒风标，汪洋学海，磊落词锋。沂川几回来往，把乾坤、歌入舞雩风。妙理鸢飞鱼跃，尘心雪化冰融。梅花香外岁寒松。高节谢春容。有千岁神膏，扶君寿质，阅世无穷。仍呼九天鸾鹤，与王乔、相约叩琼宫。但使飞霞佩在，宁愁白玉堂空。,4
Ming,叶槩,登岳阳楼,巴陵城上岳阳楼，楼外长江日夜流。帘捲断云衡岳地，窗寒残雨洞庭秋。东南胜槩留清赏，唐宋衣冠叹昔游。倚遍栏干重吊古，蒹椴零落不胜愁。,5
Yuan,李达尊,送奉使李中父还朝,昔吾方未冠，闻子久闭门。许身洙泗间，轩裳安足论。昂昂万里鹤，云表谁能攀。为儒孰云腐，今日共破颜。快哉风云会，东归席岂温。平生还有约，赠子得无言。,4
Ming,王际逵,玉井亭登眺,案牍幸无事，朋招惬胜游。仙踪今幻化，玉井旧丹丘。雉堞依山近，人烟隔水幽。小亭閒可坐，黄鸟任相求。,5
NanBei,刘令娴,答唐娘七夕所穿针诗,倡人助汉女，靓妆临月华。连针学并蒂，萦缕作开花。孀闺绝绮罗，揽赠自伤嗟。虽言未相识，闻道出良家。曾停霍君骑，经过柳惠车。无由一共语，暂看日升霞。,1
Qing,王策,其二 无事二首,无个事，蜡屐趁幽寻。一径树交花二色，两村溪隔鸟同音。和气此中深。,6
Tang,缺名一,其十五,奴人赐酒食，恩言出义气。无赖不与钱，蛆心打脊使。贫穷实可怜，饥寒肚露地。户役一槩差，不办棒下死。宁可出头坐，谁肯被鞭耻。何为抛宅走，良由不得止。,2
Qing,孔传莲,寄夫子宜川,斯立只哦松，君今意气雄。官为七品佐，身落万山中。羽檄驰荒徼，征求感《大东》。莫嫌劳瘁剧，黾勉救疲癃。,6
NanBei,刘氏（王淑英妻）,昭君怨,一生竟何定，万事良难保。丹青失旧仪，匣玉成秋草。相接辞关泪，至今犹未燥。汉使汝南还，殷勤为人道。,1
Qing,毛先舒,裁衣曲,剪征衣，亲手作。君身长短何须度，肥瘦定然不如昨。新衣为君裁，旧泪为君落，还将铜斗细熨灼。莫使衣上沾猩红，君见泪痕不肯著。,6
Yuan,周南老,香水溪,吴宫香水溪，俗传脂粉塘。暖波浮涨腻，晴渚泛红芳。美人曾此浴，魂消水犹香。可怜清泠泉，照此妖冶妆。只今开宝林，曹溪源更长。,4
Song,王庚,贺新郎 寿蔡久轩参政，癸丑生,满劝黄封酒。是年年、春色长绕，径花宫柳。碧水丹山添清气，岁月兰亭癸丑。看枢极、光腾台斗。细数中书堂壁记，自欧韩、富范题名后，还有似、我公否。好知天意生贤候，正造化安排，孕出五阳之秀。何物一阴犹踯躅，尽决还公只手。这一著、邦家之寿。宰相时来须教做，算人间、是处鱼羹有。名与节，久轩久。,3
Yuan,吾丘衍,秋晚,门望晴山远，风寒落木初。尚嗟邻市井，未得近樵渔。露果宜新酒，藜床只素书。浮生易飘忽，且欲赋閒居。,4
Ming,尹祥,重阳日耆老会吟,清景三秋序，登高九日欢。芳筵开锦席，佳客盛衣冠。菊蕊浮杯面，珠玑映笔端。自怜无别客，矫首望仙官。,5
Qing,方守敦,春日饮长啸阁，慎思有感时之作，和韵奉答,杰阁瞰江吾数子，平生歌啸气如虹。当窗绿酒迎山色，远渚黄花送晚风。袖手每成沧海思，擎天难觅钜人功。登临枉用生愁感，看取云霄万古同。,6
Yuan,杜本,其二 逍遥岩,鹏抟九万里，篱鴳飞咫尺。所以达观人，亦各适其适。,4
Qing,方世泰,题侯家鹧鸪,谁将越鸟到京华，一入侯门闭笼笯。道是珍奇翻累汝，可能流浪便为家？魂依苦竹岭头月，梦落黄陵庙里花。未免输他秦吉了，却安饮啄在天涯。,6
Ming,王翃,与客话左宁南事,长城万里羡当年，楚泽军容盖世传。三月晴风高战鼓，九江春水下楼船。韩彭心事应难论，李郭勋名不易全。漫道勤王师独正，江南处处起风烟。,5
Tang,王棨,未明求衣,夙夜宁无准，忧勤事万机。良宵犹未曙，深殿早求衣。长乐钟才动，华胥梦已归。丝纶传紫禁，黼黻进彤闱。被处烛仍在，垂时星始稀。岂惟汉文帝，因此致巍巍。,2
Yuan,宋濂,和郑博士见赠韵,秋霜染得鬓成丝，祗为烟霞劳梦思。谁料杜陵垂白发，得同郑老合襟期。荷衣荇带烦新制，涧草岩花逞故知。便欲从君同点检，归裁冰茧写成诗。,4
Yuan,白朴,天净沙 冬,一声画角谯门，半庭新月黄昏，雪里山前水滨。竹篱茅舍，淡烟衷草孤村。,4
Song,王庭圭,送客,东门杨柳陌，车骑散林坰。草绿古今道，马嘶长短亭。人归天北阙，光动斗南星。送客何年了，春蘋又满汀。,3
Yuan,良震,题定水见心和尚天香室,上界金银开佛宫，六时钟磬度溪风。空王晏坐寒岩下，天女散花明月中。石几炉烟秋澹澹，碧窗香雾晓濛濛。几时乘兴登鸣鹤，与子夷犹桂树丛。,4
NanBei,范云,送别诗,东风柳线长，送郎上河梁。未尽樽前酒，妾泪已千行。不愁书难寄，但恐鬓将霜。望怀白首约，江上早归航。,1
Qing,文上杰,过龙洞口占,古洞一村烟，风光瞥眼前。绿阴浓野树，春意动山泉。僧踏云边路，人耕雨后田。碧桃开两岸，谁棹武陵船。,6
Ming,王三奇,谒忠孝祠志感,东晋成阳旧著声，寥寥今复仰芳名。为言仁者多昌后，共道孙枝尽发萌。万古忠魂依相水，一时郢调集层城。由来返驭吾家事，亦有王遵叱驭行。,5
Yuan,吴莱,其二,曾是昔年宠，如今谁与同。秋猎长杨苑，夜幸猗兰宫。琼杯香泫露，翠袖薄禁风。将心与明月，流入君帷中。,4
Song,王清惠,诗一首,愁到侬时酒自斟，挑灯看剑泪痕深。黄金台迥少知己，碧玉调高空好音。万叶秋声孤馆梦，一窗寒月故乡心。庭前昨夜梧桐雨，劲气潇潇入短襟。,3
Yuan,僧本诚,题友人壁,池槛水摇帘影动，石床风引碧烟斜。鸟啼才歇忽飞去，惊落半庭山杏花。,4
Yuan,王沂,李将军行,陇西将军年少时，雕弓锦带生光辉。卷旂夜斫楼兰帐，赤鞍昼截双雕飞。曾经百馀战，屡出九重围。横行辽水上，杀敌榆关归。戍楼雾暗烽火灭，沙场雪深救兵绝。人渴斧冰饮，马寒抱鞍歇。汉月冻欲死，北风利如切。鱼肠宝刀断，燕尾蝥弧裂。归来蓝田空白首，铁衣换饮新丰酒。酒酣射石没金镞，梦里鸣笳杂刁斗。昔时偏裨皆奏功，侯印佩出甘泉宫。客来问著塞垣事，时时撚箭送飞鸿。西方太白光堕地，中夜悲歌增意气。汉家定起李轻车，未用先诛霸陵尉。,4
Tang,王智兴,徐州使院赋①,三十年前老健儿，刚被郎中遣作诗。江南花柳从君咏，塞北烟尘我独知。,2
WeiJin,邯郸淳,投壶赋,古者诸侯间于天子之事，则相朝也。以正班爵，讲礼献功。于是乃崇其威仪，恪其容貌。繁登降之节，盛揖拜之数。机设而弗倚，酒澄而弗举。肃肃济济，其惟敬焉。敬不可久，礼成于饫。乃设大射，否则投壶。植兹华壶，枭氏所铸。厥高二尺，盘腹修脰。饰以金银，文以雕镂。象物必具。距筵七尺，杰焉植驻。矢维二四，或柘或棘。丰本纤末，调劲且直。执𥫫奉中，司射是职。曾孙侯氏，与之乎皆得。然后观夫投者之闲习，察妙巧之所极，骆驿联翩。爰爰免发。翻翻集集，不盈不缩。应壶顺入，何其善也。每投不空，四矢退效。既入跃出，荏苒偃仰。黾勉趋下，馀势振掉，又足乐也。拟议于此，命中于彼。动之如志，靡有违盩。譬诸为政，群职罔弛也。左右毕投，效奇数钧。列置功𥫫，称善告贤。三载考绩，幽明始分也。比投不释，增是自遂。虽往有功，义所不贵。春秋贬翚，亦犹是类也。若乃撮矢作骄，累掇联取。一往纳二，巧无与耦。斯乃绍、伦之才，尤异之手也。柯列葩布，匪罕匪稠。虽就置犹弗然，矧回绝之所投。惟兹巧之妙丽，亦希世之寡俦。调心术于混冥，适容体于便安。纷纵奇于施舍，显必中以微观。悦举坐之耳目，乐众心而不倦。环玮百变，恶可穷赞。,0
Ming,卞荣,赠许德容,少年赤手能缚虎，踏遍东华软红土。缠头百万轻买笑，挽弓两石漫好武。江南风月谁平分，拂衣归卧龙山云。姑苏台下为别墅，招要三友咏五君。金屏如花人去早，北里薰天迹如扫。平章不必唤张侯，来往风流成二老。,5
Yuan,王礼,句,当户雨苔双石峻，隔江烟树数峰间。杖黎麦垄秋霜后，樽酒茅堂夕照閒。闻有古书人不见，柴门客去又常关。,4
Qing,方守敦,甲辰秋，光炯为兴皖学，往来湘沪间，与予晤皖上，江头对饮，感而有作，依韵和之,曲突徙薪真过计，不知非笑客何来。江湖双影几千里，风雨同心三百杯。杳冥云容山鬼泣，迢遥蚕路蜀丁开。群公衮衮方酣宴，且愿王郎歌莫哀。,6
Yuan,王馀庆,武夷山,流水扁舟趁落花，诸峰秀丽足烟霞。横机似有天孙织，架壑疑留汉使槎。岩顶鸡啼醒世梦，云间犬吠认仙家。三杯石上三生约，安得归来度岁华。,4
Qing,释大汕,泊青县,扁舟秋水采芙蓉，夕照河亭乱草蛩。堤畔暮鸦依老树，风前落叶应疏钟。归人乘月来清啸，断雁鸣霜度远峰。记得当年游览处，城边不见两株松。,6
Ming,叶元玉,东华翠嶂,出郭相将二里赊，寺钟鸣处是东华。直跻绝顶三千仞，俯视平原几万家。流水竟朝东海去，长安不受片云遮。风流自笑非安石，也有登山兴未涯。,5
Qing,王炜,夏日,幽居感地僻，清旷绝尘喧。删竹蜘蛛堕，钩鱼翡翠翻。课童亲稼穑，宴客治蘋蘩。唯愿垂杨树，清阴掩我门。,6
Song,王子韶,神宗皇帝挽词 其二,脱屣人寰忽上天，投渊果熟会群仙。帐宫云暝龙为驾，缀幄天寒鹤记年。万里出师轻卫霍，一朝行事付谈迁。功名半古升遐早，独抱遗弓涕泫然。,3
NanBei,萧和,萤火赋,聊披书以娱性，悦草萤之夜翔，乍依栏而回亮，或傍牖而舒光，或翔飞而暂隐。时凌空而更扬，竹依窗而度影，兰因风而送香。此时逸趣方遒，良夜淹留。眺姮娥之澄景，观熠耀之群游。类干沙之飞火，若清汉之星流。入元夜而光净，出明灯而色幽。时临池而泛影，与列宿而俱浮。觉更筹之稍竭，见微光之惭收。尔其斜月西倾，独照蓬楹。瞩曙河之低汉，闻伺庙之远声。望落星之掩色，见晨禽之晓征。悲扶桑之吐曜，翳徼躯而不明。写余襟其未尽，聊染翰以书情。,1
WeiJin,束皙,其四 由庚（由庚。万物得由其道也。）,荡荡夷庚，物则由之。蠢蠢庶类，王亦柔之。道之既由，化之既柔。木以秋零，草以春抽。兽在于草，鱼跃顺流。四时递谢，八风代扇。纤阿案晷，星变基躔。五纬不愆，六气无易。愔愔我王，绍文之迹。,0
WeiJin,曹植,门有万里客,门有万里客，问君何乡人。褰裳起从之，果得心所亲。挽裳对我泣，太息前自陈。本是朔方士，今为吴越民。行行将复行，去去适西秦。,0
Song,王周,早春西园,引步携筇竹，西园小径通。雪攲梅蒂绿，春入杏梢红。静意崖穿溜，孤愁笛破空。如何将此景，收拾向图中。,3
WeiJin,竺昙林,为桓玄作民谣诗二首 其二,金刀既以刻，娓娓金城中。,0
Yuan,王瓒,送聂梅轩赴潮州录事,笾豆司存旧政嘉，一官三载客京华。无人再问支机石，有客先乘泛海槎。照水山鸡晴吐绶，潜江天蜮夜含沙。政成何处倾椰酒，吟对东风木槿花。,4
Ming,于成龙,其二,门外依稀佳客至，非仙非佛隔窗东。赠侬一束古诗卷，蝌蚪开书久别公。梦转含糊难记忆，檐前错认五更风。一声云板彻寒署，万事攒心日未红。,5
Yuan,仇远,四月十六夜月蚀,盛服拜清夜，中庭朝太阴。凡来仰天者，俱有爱君心。目断山河影，耳闻钟磬音。还光俄顷易，涕泗漫沾襟。,4
Tang,于濆,秦原览古,耕者戮力地，龙虎曾角逐。火德道将亨，夜逢蛇母哭。昔日望夷宫，是处寻桑谷。汉祖竟为龙，赵高徒指鹿。当时行路人，已合伤心目。汉祚又千年，秦原草还绿。,2
Song,丁逢,后十日重游,层楼重到已经旬，远岫晴岚发兴清。风送炎天堕冰雪，香清仙界引星辰。茶瓜暂唤林间客，杖履长输物外人。便欲从游赤松子，君恩应许乞微身。,3
Ming,王象春,寻醴泉寺旧迹,佛日昙云奈老何，残碑世代苦敲磨。殿头宝志身犹活，墙下贞元字未磨。松干不如苔绣古，诗题争似鸟声多。太平渐入兵戈里，神物何神与护呵。,5
Tang,李世民,临洛水,春蒐驰骏骨，总辔俯长河。霞处流萦锦，风前瀁卷罗。水花翻照树，堤兰倒插波。岂必汾阴曲，秋云发棹歌。,2
Ming,王禹声,其三,萧齐寂寞潞河阴，犹喜同袍共论心。意气已从觞咏见，交情翻为别离深。橐中祗有阳春赋，箧里谁怜孤剑吟。流水高山人去远，思归一曲付清琴。,5
Song,王藻,句,路入麇麚亭子岭，江围蒲稗富川城。,3
Qing,尹艺,登黄鹤楼,鹤踪一去古今愁，如此湖山如此楼。风景收来全楚月，笛声吹裂大江秋。晋唐几日皆陈迹，环颢何年纪再游。我亦有拳椎不碎，携樽酣酒最高头。,6
Yuan,汪珍,过当涂（原注是日拜李太白墓）,不见当涂月，空游太白祠。六朝多少事，孤客再三悲。圩父收菰米，舟人唱竹枝。苍苍烟水外，搔首立移时。,4
Qing,王太岳,再至慈化寺花事已谢慨然成咏,也知销歇易，一见一依依。岂谓尊前赏，徒从雨后稀。重逢应隔岁，独立又斜晖。结习何年洗，天花一任飞。,6
NanBei,王台卿,和简文帝赛汉高祖庙诗,沐芳事椒醑，驾言遵寿宫。瑶台斜接岫，玉殿上凌空。树出垂岩影，竹引带山风。阶长雾难歇，窗高云易通。所悲樽俎撤，按歌曲未终。,1
Ming,史迁,高陵篇,炎刘昔丧乱，天实厌其德。桓桓孙豫州，起义申讨贼。降年曾不永，有子迈前烈。伯也英雄姿，一战基霸业。仲氏善谋断，鼎足跨扬越。神器固有归，付畀必豪杰。开国五十年，光明比先哲。赫赫乘鸿休，配天享褅祫。后王过荒淫，邦国用殄绝。园陵日隤圮，碑版亦摧缺。精爽犹神明，历载未磨灭。阴风或飞扬，古怪凭异物。尝闻父老言，往往荡舟出。当时珍玩器，尽数遭发掘。枯骸穴蝼蚁，尘沙任狼藉。至今吴城南，过者感叹息。世无贤方伯，伊谁命修殖。俯仰无百年，草木同朽卒。浩歌《高陵篇》，临风动悲泣。,5
WeiJin,伏滔,长笛赋,灵禽为之婉翼，泉禽为之跃鳞。远可以通灵达微，近可以写清畅神。达足以协德宣猷，穷足以怡志保身。兼四德而称隽，故名流而器珍。,0
Yuan,琥璐珣,熙春台,乱峰东去奋苍龙，一水西流走玉虹。向日熙春台上乐，年来辜负几东风。,4
Ming,尹根寿,其二,一半谁能救，艰危痛此时。遂令丘壑里，虚老栋梁姿。学已师资绝，诗兴殄瘁悲。坡山馀物色，千古大名垂。,5
Yuan,周伯琦,其二,驿程无里数，洼阜峻还低。落日明驼背，晴沙响马蹄。草枯人少聚，地冻路无泥。近市闻喧笑，邮亭又旅栖。,4
Ming,王翃,会稽竹枝,荷叶荷花十里匀，秋风吹满越溪春。漾舟溪上多游女，誇道西施是越人。,5
WeiJin,张载,拟四愁诗四首 其一,我所思兮在南巢，欲往从之巫山高。登崖远望涕泗交，我之怀矣心伤劳。佳人遗我筒中布，何以赠之流黄素。愿因飘风超远路，终然莫致增永慕。,0
WeiJin,左芬,巢父惠妃赞,泱泱长流，沔沔清波。思文巢惠，载咏载歌。垂纶一壑，万象匪多。神乎畅矣，缅同基阿。,0
Tang,僧本寂,其三,焰里寒冰结，杨华九月飞。泥牛吼水面，木马逐风嘶。,2
Qing,王倩,甘州 次韵题小蓬莱山馆词草后,新声吹入破讶天花，朵朵向空飞。怎愁浓似酒，才清似雪，语总依依。想见山桥水驿，到处遍留题。只有怀人梦，不隔东西。谁写莲台小影，更招呼明月，照彻沉迷。只吟情未了，中夜依林扉。管听取、旗亭传唱，绝胜它、丝绣上弓衣。商供养、碧落茶嫩，红豆花低。,6
Tang,僧慧能,示智通偈,自性具三身，发明成四智。不离见闻缘，超然登佛地。吾今为汝说，谛信永无迷。莫学驰求者，终日说菩提。,2
Song,彦修,宿武夷宫 其一,学仙独访武夷君，老树垂藤弄夕曛。我欲幔亭拚一醉，不知何处奏宾云。,3
Yuan,白朴,天净沙 春,春山暖日和风，阑杆楼阁帘栊。杨柳秋千院中。啼莺舞燕，小桥流水飞红。,4
NanBei,陆琼,长相思,长相思。久离别。一罢鸳文绮荐绝。鸿已去。柳堪结。室冷镜疑冰。庭幽花似雪。容貌朝朝改。书字看看灭。,1
Yuan,王旭,水调歌头 端午,漱齿汲寒井，理发趁凉风。先生畏暑晨起，笑语听儿童。说道今年重午，节物随宜稍具，还与去年同。己喜酒樽冽，更觉粽盘丰。愿人生，长醉饱，百年中。独醒竟复何事，憔悴佩兰翁。我有青青好艾，收蓄已经三载，疗病不无功。从此更多采，莫遣药囊空。,4
WeiJin,陆机,其三,重阜何崔嵬，玄庐窜其间。磅礴立四极，穹隆放苍天。侧听阴沟涌，卧观天井悬。圹宵何寥廓，大暮安可晨。人往有返岁，我行无归年。昔居四民宅，今托万鬼邻。昔为七尺躯，今成灰与尘。金玉素所佩，鸿毛今不振。丰肌飨蝼蚁，妍姿永夷泯。寿堂延魑魅，虚无自相宾。蝼蚁尔何怨，魑魅我何亲。拊心痛荼毒，永叹莫为陈。,0
Song,王十朋,宿黄岩妙智院,问讯开山始，于今二百年。径幽微见竹，社废尚遗莲。观颂思元老，游庵忆旧禅。匆匆一宿客，未尽涤尘缘。,3
Song,包恢,同陈守游碧落洞二首 其一,揽辔驱驰始得閒，便陪五马访名山。恍如境出青霄外，真是身游碧落间。地辟天开非假凿，崖高壁立自成关。奇奇怪怪难名状，独荷元龙许附攀。,3
Ming,方朔,怀仙志,为雨为云事渺然，尚馀芳韵在诗篇。步虚仙队嫌狂逸，小谪人间十九年。,5
Qing,于云赞,贺曹炳星寿联,伊吾以北，车师以西，凡走卒儿童，咸识将军揖客；盛德在庚，寿星在丙，合荐绅父老，同觞国子先生。,6
Qing,尹耕云,答王壬秋高碧湄蔡与循见贻之作,秋色三宵迥，端居百感侵。疏狂倚宽政，仕宦损初心。节物愁中老，人烟雨外深。无端乡思切，庄舄正高吟。,6
Tang,伍乔,暮冬送何秀才毗陵,匹马嘶风去思长，素琴孤剑称戎装。路涂多是过残岁，杯酒无辞到醉乡。云傍水村凝冷片，雪连山驿积寒光。毗陵城下饶嘉景，回日新诗应满堂。,2
Tang,僧子兰,悲长安,何事天时祸未回，生灵愁悴苦寒灰。岂知万顷繁华地，强半今为瓦砾堆。,2
Yuan,李鹤田,雪中寄友,石角云层道路难，黑风三日昼漫漫。吟筇直指西湖柳，合与梅花共此寒。,4
Song,丁逢,东山,水绕山围夏木苍，旧时贤相读书堂。窗间远岫供吟遍，来倚阑干半月凉。,3
Qing,王麟生,二月初五夜雪,空阶三寸雪，小阁一枝镫。夜色静如此，春风来未曾。榻虚衾似水，杯浅酒成冰。归梦向何处，江楼最上层。,6
Yuan,王璋,题曹娥庙,禀来纯孝质，何必读诗书。断石苔侵字，荒祠客下车。林香埋玉骨，江净出文鱼。多少儒冠者，低头愧此姝。,4
Tang,朱庆馀,发凤翔后涂中怀田少府,识君春未半，意欲住经秋。见酒连诗句，逢花跋马头。别来唯独宿，梦里尚同游。所在求飧过，无因离得愁。,2
Ming,王维桢,寄东氏妹,万里游真倦，向来依故庐。宁亲迎卫女，设馔钓河鱼。奔诏身仍远，思家意不舒。班昭应有念，早上丐兄书。,5
Qing,方仁渊,晚舟即景,日落沧波暝，晴霞散半天。乱山初过雨，野水不生烟。宿鹭冲船去，寒蝉绕树旋。客心正愁绝，窗外月钩妍。,6
Qing,于锡祉,两浙运署将盈库联,胜景近西泠，愿将来宝藏丰盈，有此一湖春水；家山念东鲁，看列郡灶烟环绕，亦似九点齐州。,6
WeiJin,何劭,游仙诗,青青陵上松，亭亭高山柏。光色冬夏茂，根柢无凋落。吉士怀真心，悟物思远托。扬志玄云际，流目瞩岩石。羡昔王子乔，友道发伊洛。迢遽陵峻岳，连翩御飞鹤。抗迹遗万里，岂恋生民乐。长怀慕仙类，眇然心绵邈。,0
Qing,王苏,将至武昌先寄匡山 其一,客星煜煜照江波，听尽吴歌听楚歌。黄鹤九霄仙迹远，赤乌千古霸才多。烧春别贮蒲萄斛，藻夏新裁蛱蝶罗。曾共玉堂天上坐，不知今夕景如何。,6
Qing,王宗达,秋月,群峰罗海外，秋夜月明时。光射鱼龙遁，寒侵乌鹊疑。凭虚劳永夕，顾影发清思。待取天香落，披襟重挹之。,6
Song,尼妙云,东湖,山环湖水水环山，短艇白鸥窗几间。野外更将供给至，饱参著得十僧闲。,3
Ming,王履,东峰顶见黄河潼关,双松阴底故临边，要见东维万里天。山下有人停步武，望中疑我是神仙。地通荒楚延秋色，河借斜阳透野烟。敢问郁华离垢后，有谁张口下层巅。,5
Qing,王尔烈,王稔畦六十寿,日坐缁帷手一编，鹤沙踪迹渺云烟。薰陶尽染芝兰气，矍铄谁量松柏年。白傅千篇难独美，陶潜五子让今贤。何须问取丹砂诀，共道先生是地仙。,6
Qing,毛嘉模,留别戴明府遂堂年伯,明月照庭树，落叶盈阶墀。絮语两无已，深情满离卮。人生苦行役，聚散无常期。君操如松柏，我情如菟丝。此意良不朽，终当附高枝。鸡鸣催晓梦，明发悲天涯。感君缠绵意，报之以驱驰。,6
Ming,史可程,河传 豆荚,日上。日上。柳丝晴漾。绿暗齐腰。休文行乐度溪桥。青摇。豆初娇。春情冶似清明候。穿花走。潮晕相思豆。蚕娘态比豆花憨。春衫。娇拖燕尾尖。,5
Tang,李泌,句 其一,夷门一把平安火，定逐恒山候骑来。,2
Ming,王厈,病卧闻砧,白露蒹葭老，西风梨枣肥。可怜人病卧，翻羡鸟高飞。药灶萦秋草，藜床带落晖。那堪砧杵急，尽力𢷬寒衣。,5
Song,文天祥,送曹大著知广德军,暂屈瀛州客，来临汭水民。山川归史记，岳牧属词人。馆舍朋簪旧，都门祖帐新。儒林官可纪，何止吏称循。,3
Qing,毛振翧,过青邑怀金蒿亭明府（金世昌，乾隆三年任青县知县。）,故人长去我重游，驻马河桥感不休。枕上客寻前日梦，枝间鸟唤别时愁。西湖旧是吟诗地，南浦还馀载鹤舟。惆怅高风谁复共，富春烟水自千秋。,6
Yuan,李孝光,久客寄刘弘度,有客凄凉甚，思家少定欢。夜深知笛短，秋半觉衣单。积水莼丝滑，高田豆叶乾。月明星露坠，慎莫倚阑干。,4
NanBei,僧达摩,其十八,八月商尊飞有声，巨福来群鸟不惊。怀抱一鸡来赴会，手把龙蛇在两楹。,1
Song,方惟深,和吴门章太守五日宴九老于广华诗,使君萧洒上宾闲，金地无人昼敞关。风静箫声来世外，日长仙境在人间。诗成郢客争挥翰，曲罢吴姬一破颜。此节东南无此会，高名千古映湖山。,3
Yuan,朱德润,十一月二十七日冬至（泰定二年。）,捲地颠风响怒雷，一宵天上报阳回。日光绣户初添线，雪意屏山欲放梅。双阙倚天瞻象魏，五云书彩望灵台。江南水暖不成冻，溪叟穿鱼换酒来。,4
Ming,王伯稠,周子居幽居不遇,寂寂柴门深自关，幽禽相唤语青山。墙头含雨桃花色，半出青葱春树间。,5
Song,王郡守,怀古,有唐曾拥万家兵，节度西南十二城。此地得人无盗贼，昔之为守便公卿。,3
Qing,王昊,兵船行,阵云压城日光白，羽檄纷驰骑充斥。飓风昨夜起鲛宫，斗靓千群复何益？忆昔军兴催造船，吴民髓竭无金钱。刺史流汗县令哭，老农含血遭笞鞭。一朝连烽迷海道，帆樯如山倏然倒。旗鼓虚张杨仆营，艨艟已入田横岛。沙溪十里飞黄埃，人家门户昼不开。横刀跃马满街市，海船方去官军来。君不见军中健儿不羞走，尽是幽并好身手。十村九村无人烟，不扫鲸鲵扫鸡狗。,6
Yuan,文矩,次元复初韵送虞伯生代祠江渎二首 其一,成均十载宛遗经，未识沙墩长短亭。旌旆晓霞穿化日，文章秋月映华星。鸟鸣春昼岷江白，鹘没天低陇树青。四海车书今混一，摩挲剑阁重镌铭。,4
Yuan,石子章,村𥚃迓鼓,你道我不如归去。我待要至心脩炼。则他这蝇头蜗角。虚名利休贪休恋。倒不如躲是非。忘宠辱。无骄怨。问甚么谁得官。谁得禄。谁得钱。呀。到后来死生关临头怎免。,4
Song,方大琮,玉界尺铭,淳祐丙午，月一阳生，莆方德润，作堂广平。筑山其后，明年上春，东卓铁庵，西台始经。夏五之五，乃得玉屏，拾遗俊明，适归自京，谋与庵对，以界尺名。一明一润，异姓弟兄，量所未逮，琢而后精。或谓温温，不如铮铮，至刚铁汉，有美玉人。气质力量，盍共细评。惟广平翁，心肠二并。始终条理，振大于声，至和粹中，有至坚凝。《书》德凡九，曰直而温，《记》十一德，以义辅仁。洞然不烨，吾师元城，所不此比，有如此铭。俊明为谁？李君昴英。,3
Tang,王昌龄,驾出长安（一作宋之问诗）,圣德超千古，皇风扇九围。天回万象出，驾动六龙飞。淑气来黄道，祥云覆紫微。太平多扈从，文物有光辉。,2
Qing,戈涛,访东涧僧不遇,我闻东涧僧，能诗似齐己。策杖一幽寻，潺潺两涧水。深院闭无人，微闻松落子。,6
Tang,毛文锡,诉衷情（一名桃花水） 其一,桃花流水漾纵横，春昼彩霞明。刘郎去，阮郎行，惆怅恨难平。愁坐对云屏，算归程。何时携手洞边迎，诉衷情。,2
Yuan,月鲁不花,夜宿大慈山次金左丞韵,大慈名胜旧曾游，路转平湖景最幽。岩下珠璎时散彩，林间石马尚鸣秋。昔扶红日勋劳远，今见青山草木稠。把酒不须评往事，海风吹月上西楼。,4
Qing,方守敦,同光炯游花山中方寺,高绝中方寺，双髯策杖来。江湖左右顾，村落万千开。怪石撑天壮，秋风入竹哀。未能一长啸，鸾鹤一惊猜。,6
WeiJin,郭元祖,其十七 彭祖,遐哉硕仙，时惟彭祖。道与化新，绵绵历古。隐伦玄室，灵著风雨。二虎啸时，莫我猜侮。,0
Ming,王叔杲,山斋独坐怀友人不至诗以招之,投迹寄空门，幽怀日虚泊。境寂山气佳，日午庭阴薄。新莺未停啭，初篁渐舒箨。爱此林树芳，窅然坐丘壑。故人万里至，约我移觞酌。今朝风日熙，乘閒眺虚阁。,5
NanBei,僧惠休,赠鲍侍郎诗,玳枝兮金英，绿叶兮金茎。不和君王杯，低彩还自荣。想君不相艳，酒上视尘生。当令芳意重，无使盛年倾。,1
Yuan,李俊民,九日下山,宰肉陈平社，折腰元亮乡。车无门外辙，菊与径皆荒。所恨国难守，若为家不忘。天威寒气逼，急急下山阳。,4
Qing,王志鳌,狮子峰,逸气峥嵘梵宇前，尔宜高卧护龙泉。䌽球欲问抛何处，三五中天月正圆。,6
Qing,王庭,西楚霸王庙,雄图骓逝竟何支，盖世馀名尚系思。视玦无成非失计，舣舟不渡自知时。曾闻客泪沾遗像，岂有姬魂伴野祠。欲吊一卮愁日暮，荒原草短细燐吹。,6
Qing,方士淦,覃溪老人归道山已久顷闻其家计萧条为之慨然,天与遐年道诣酣，灵光颓去竟何堪。帔寒谁恤任公子，笔记人怀《老学庵》。早有鸿文惊海外，空余牛斗烛江南。芳邻追溯逾三纪，曾仰苏斋供佛龛。,6
Ming,王宾,"蔡经家（《吴地记》：""在朱明寺西。""）",方平不见再来游，惟说麻姑去海洲。人世田桑今几变，蔡经家在寺西头。,5
Qing,王辰,晚眺,平皋时极目，客思自依依。沙雁冲人起，城乌绕树飞。林开秋色远，山迥夕阳微。薄暮行吟罢，归来独掩扉。,6
Yuan,吴炳,衢江舟中怀江实夫,仰止烂柯山，故人渺何许。行舟不可舣，回首重延伫。凉风吹客衣，秋树湿残雨。多情双鹭鸶，翩翩向洲渚。,4
Song,孔平仲,冬夕即席作,烛滴胡桃泪，香蟠春蚓灰。酒花随煖聚，酥蕊带寒开。自有清歌送，惟闻画角催。隔帘疑晓色，雪压数枝梅。,3
Song,懒堂女子,烛影摇红,绿净湖光，浅寒先到芙蓉岛。谢池幽梦属才郎，几度生春草。尘世多情易老。更那堪、秋风袅袅。晓来羞对，香芷汀洲，枯荷池沼。恨锁横波，远山浅黛无人扫。湘江人去叹无依，此意从谁表。喜趁良宵月皎。况难逢、人间两好。莫辞沉醉，醉入屏山，只愁天晓。,3
Yuan,宋禧,兰室,幽人种芳草，宛在书室前。天香熏夕寝，琴曲入春弦。耿耿同心友，飘飘遗世贤。相逢曾解佩，山泽往来便。,4
Tang,成彦雄,元日,戴星先捧祝尧觞，镜里堪惊两鬓霜。好是灯前偷失笑，屠苏应不得先尝。,2
Ming,卞荣,述怀效生肖体,槐叶初生如鼠目，蜗牛绿树荫新绿。冯轩高吟坐虎皮，一扫顿令千兔秃。墨池之鱼曾化龙，三尺青蛇在袖中。失马休嗟塞上翁，忘羊歧路迷西东。沐猴而冠良足耻，五百斗鸡同梦死。狗监明当荐上林，牧猪江揖商丘子。,5
Yuan,尹志平,凤栖梧,岩上春光将欲暮。可惜春光，无计留连住。春去秋来分四序。一来一去成寒暑。岁计谩人人不悟。得丧悲欢，尽是轮回趣。我欲留言叮嘱付。人心未解无生路。,4
Yuan,甘泳,暂憩,平生湖海游，南北东西路。几度梦残时，云深不知处。,4
Yuan,王畛,其三,江梅独清高，不与花争发。自是冰雪姿，岂受铅华夺。故来风雪底，玉人相蹙頞。照水昏黄时，孤标更超越。,4
Ming,史鉴宗,卜算子,少妇不知愁，忽解楼头恨。郎去何年得意归，暗掷金钱问。屈指数刀环，计日销红粉。欲向灯前叩紫姑，羞被旁人忖。,5
Qing,王吉武,重修六贤祠成展祭作,乾坤有倾折，凭谁奠苍黄？成仁取义间，得争日月光。末世务苟话，横流决堤防。不有数君子，何以扶颓纲？明季丁否运，妇寺纷蜩螗。群贤共愤争，杌隉正气扬。暨暨有黄公，请剑击貂珰。糜烂北寺狱，冤血流圜墙。逮乎思陵末，大盗剧披猖。京城竟瓦解，宫阙屯豺狼。倪周并词臣，就义何慨慷！赋诗整冠带，引脰遂绝吭。共志有中丞，仰药裂肺肠。云车驾风马，同日从君王。维时刘与祁，解组各归乡。号咷义旗举，自矢百炼钢。未几沉荒晏，南都复沦亡。两公竟致命，先后归帝旁。一甘绝勺饮，僵饿追首阳。一起赴清波，怀石同沉湘。区区于越地，山川灵气翔。凛凛得数公，劲草卓秋霜。平生所树立，理学兼文章。末路更完节，浩然还旻苍。圣朝重褒忠，祝典载辉煌。守土风教责，表扬分所当。立庙傍黉宫，六贤共烝尝。昨秋大风雨，摧我西庑雘。周垣半倾圮，不能庇堂皇。率先亟修筑，勿使沙栎荒。榱桷新丹雘，木门饰仓琅。登堂荐蘋藻，肃然对冠裳。即事有枨触，沾襟涕浪浪。畴无君亲恩，俯仰默感伤。,6
Qing,于范,蝶恋花 京口,故垒凭江雄百二。依约南朝，千里开旗帜。欲问江流浑不记。石门深锁鼋鼍睡。风起怒潮翻鹤痤。风落涛回、照见残碑字。过客那知今古异。片帆转下金山寺。,6
Qing,王子展,挽汪瑔联,记曾廿载周旋，论治观人，余元方康成之感；自有千秋盛业，文格书品，在圣征元颍之间。,6
Qing,王紫绶,喜孙徵君复归夏峰 其一,月出夏峰空，风高乔木冷。夜来雪色多，门外添人影。,6
Qing,王为垣,乾明寺,已识南能域，犹传善卷村。石依云作髓，山结水为根。一径重华路，双株古佛门。欲寻禅寂处，虫语近黄昏。,6
Song,孔武仲,登城,应俗虽劳甚，登高即旷然。日浓花覆地，春静草连天。竹坞连山远，湖光带郭偏。斯官本閒佚，吾政愧烹鲜。,3
Ming,方鹏,留都将归先呈未斋,羞将白发恋京华，已办归装路不赊。旋买鸡豚投里社，敢驱鹅鸭恼邻家。春风枕上闻啼鸟，秋水溪头看泛槎。莫道山翁无一事，借书沽酒亦生涯。,5
Tang,李隆基,送赵法师还蜀因名山奠简,道家奠灵简，自昔仰神仙。真子今将命，苍生福可传。江山寻故国，城郭信依然。二室遥相望，云回洞里天。,2
Tang,吕温,望思台作,浸润成宫蛊，苍黄弄父兵。人情疑始变，天性感还生。宇县犹能洽，闺门讵不平。空令千载后，悽怆望思名。,2
Qing,允禧,邦均野寺,僧罢夕阳钟，客怀正孤绝。山鸟下空林，自啄茅檐雪。,6
Ming,王微,探梅,故人辞我去，期我梅花时。昨夜偶相念，起看庭树枝。,5
Qing,卞綍,挽张之洞联,勋隆中外，身系安危，一夕大星沉，岂独哀思遍江汉；公自冰清，甥惭玉润，十年慈荫在，那堪回首望京华。,6
Ming,支立,小瀛洲为王学士赋,碧香萝屋小于车，门掩筼筜石径斜。池面鱼苗吹柳絮，矼头鹤迹印苔花。看山静拄新颁笏，摘叶閒书旧草麻。若比仙家更奇绝，济人别自有丹砂。,5
Ming,王在晋,其二,闻说仓廒粟朽红，而今时事问苍穹。汉家本计先汤沐，周室人材让毕公。河海挽输添百亿，东西兵车叹三空。圣朝上佐还思旧，指日丹书出禁中。,5
Yuan,林景熙,郑氏西庄,不踏红尘道，结庐依水乡。远峰开宿雨，高树表初阳。犊卧野门寂，雁飞秋稻香。午桥花竹地，回首已凄凉。,4
Yuan,岑安卿,其三,卧龙蟠屈处，首尾枕长河。台榭基犹在，衣冠人若何。登临云水远，感慨草莱多。无限扳援志，青松有女萝。,4
Tang,王良会,和武相公中秋夜西蜀锦楼望月得清字,德星摇此夜，珥月满重城。杳霭烟氛色，飘飖砧杵声。令行秋气爽，乐感素风轻。共赏千年圣，长歌四海清。,2
Ming,王逢元,泛舟,五月浪平江可怜，诸公容与共楼船。得随庄叟逍遥兴，来醉襄王玳瑁筵。紫袖不离垂柳下，青山只在把杯前。君看走马长安道，此日飞尘正满颠。,5
Qing,王苹,乙酉春日,山无岁暮庚辰雪，柳少湖边癸亥春。自笑空堂双屐在，不知著出向何人。,6
NanBei,王褒,游侠篇,京洛出名讴，豪侠竞交游。河南期四姓，关西谒五侯。斗鸡横大道，走马出长楸。桑阴徙将夕，槐路转淹留。,1
Qing,王敬禧,西风,关河劳梦寐，谁遣夕中生。月色不离地，山寒尽入城。籁虚蛩答响，秋老雁无声。处处皆长道，徒看白露盈。,6
Song,王梅窗,秋日山中,客疏吟友少，终日掩柴门。冒雨自分菊，带泥移上盆。泉添浑井脉，砧响动山根。片片西风叶，飞来有病添。,3
Song,尹廷高,别友,风雨江桥别，凄然欲断魂。乱离难作客，患难易为恩。回首人千里，论心酒一尊。寄梅有良便，好认白云村。,3
Qing,方殿元,六歌 五羊城,五羊城，我生之初犹太平。朱楼甲第满大道，中宵击鼓还吹笙。南隅地僻昧天意，二王赫怒来专征。城中诸将各留命，百万蒸黎一日烹。家家宛转蛾眉女，尽入王宫作歌舞。妙舞娇歌杂鬼哭，疮痍尚在重翻覆。乱后遗黎又仳离，当日哀嫠更茕独。前秋奉母辞乡里，弟妹牵衣怜我姊。日日高楼望母归，谁知魂返烽烟里。魂返烽烟不可知，灵輀倏忽滞三期。何年得度梅关去，泣血浈江向南注。,6
WeiJin,挚虞,连理颂,东宫正德之内，承华之外。槐树二枝，连理而生。二干一心，以蕃本根。,0
Qing,王鸣雷,过彭蠡湖,挂帆彭蠡即湖东，回首经过四望空。万顷寒光飞鸟外，千溪月色钓鱼中。长虹倒映天河水，远浪横吹夜岳风。闻说洞庭还浩浩，赤沙青草不能同。,6
Tang,僧元安,其三,亭午犹亏半，乌沈始得圆。要会个中意，牛头尾上安。,2
Yuan,王鼎,蓦山溪,冬天易晚，又早黄昏后。修竹小阑干，空倚遍寒生翠袖。萧萧宝马，何处狂游。人已静，夜将阑，不信今宵又。大抵为人图甚么，彼各青春年幼。似恁的厮禁持，兀的不白了人头。,4
Yuan,王浍,河之坊,河之坊矣，截截其平。岂曰不力，言持其盈。国𠌰覆矣，视尔梦梦。云胡昊天，不终惠我生。云胡昊天，疾威堂堂。辗转玩日，四国卒荒。偃仰在位，不知匪臧，不顾其行。有粟有粟，亦集于缶。则不敢饘，抑糊余口。谇曰哲矣，孰秉其咎。知我懮懮，不知我疚。陟彼南山，石其扁矣。戒尔勿伤，足其趼矣。𠴲𠴲㖧㖧，颜之腼矣。猗余何言，涕之泫矣。民之种种，具曰赘疣。弗于尔躬，曷云能瘳。勖哉夫子，保尔有位，慎尔为犹。,4
Yuan,王鉴,其三,当时共说梁园好，过眼繁华消歇早。青城有恨不可雪，酒酣按剑生烦恼。东风回首花满城，桃李纷纷红间缟。一枝娇小独堪怜，翠叶纤纤眉半扫。徐熙巧思妙绝伦，画出生红留旧稿。相期看花花已飘，为惜春光𢬵醉倒。酒醒不忍蹋残红，坐看佳人閒斗草。,4
NanBei,萧绎,骢马驱,朔方寒气重，胡关饶苦雾。白雪昼凝山，黄云宿埋树。连翩行役子，终朝征马驱。试上金微山，还看玉关路。,1
Ming,王㒜,雪中写怀,小斋连日故人稀，雪满江城积尚飞。花扑半窗银作片，光摇四座玉成围。怯寒似觉春犹早，献瑞何忧岁荐饥。不似豪家多燕乐，也须斟酒奉慈闱。,5
Yuan,王晔,仙吕端正好,我说与你自心知。休对着别人道。我可怜见你皓首年高。你省可𥚃添烦恼。只等的一鼓尽二鼓交。骤雨过猛风飘。坐着门桯披着头稍。将小名儿唤。马杓儿敲。挨今夜。待明朝。带云：婆婆。你则牢记者。唱：稳情取做买卖的那儿来到。,4
Tang,史俊,题巴州光福寺楠木,近郭城南山寺深，亭亭奇树出禅林。结根幽壑不知岁，耸干摩天凡几寻。翠色晚将岚气合，月光时有夜猿吟。经行绿叶望成盖，宴坐黄花长满襟。此木尝闻生豫章，今朝独秀在巴乡。凌霜不肯让松柏，作宇由来称栋梁。会待良工时一眄，应归法水作慈航。,2
Ming,毛莹,鹊桥仙 闰七夕,银河无梗，鹊桥重家驾，异数欣逢此际。七囊何意再停梭，却徼幸、羲和弛辔。佳期望外，幽欢梦里，缱绻比前还倍。匆匆密约转情浓，又安得、来年引例。,5
NanBei,虞羲,橘诗,冲飙发陇首，朔雪度炎洲。摧折江南桂，离披漠北楸。独有凌霜橘，荣丽在中州。从来自有节，岁暮将何忧。,1
Ming,王知人,草堂遗韵,鼙鼓渔阳势若奔，吞声野老下夔门。青山一带围寒骨，茅屋三椽慰旅魂。邈矣逸怀飘断垒，至今诗色满江村。菜花蛱蝶啼鹃泪，为报春风护绿原。,5
Ming,孔天胤,夜坐,寥寥郡斋夕，悄悄客心幽。露气因风发，花阴带月流。城高闻鼓角，地爽识边州。去国怀多旷，兼兹永夜愁。,5
Qing,方芬,南行见竹,山前忽见千竿竹，高影猗猗最可人。自别此君双眼俗，相逢为我涤征尘。,6
Ming,王泮,永州捕蛇歌,捕蛇之说情何楚，柳州先生目所睹。余来问俗异昔闻，憩遍甘棠皆乐土。四郊那复捕蛇人，赋役无繁尽安堵。岂因老蟒化灵狐，儿孙不敢为毒痡。抑亦天南风气开，山川恶产今非古。永阳有卒戍桂东，三岁更班一赴伍。蛮烟瘴雾毒于蛇，驱之戚若鱼游釜。官家点名促去程，出门入门步无武。妻儿牵衣泣道傍，见者不胜头咸俯。谁知今日从军愁，不减当年捕蛇苦。我今作歌亦复云，苛政从来猛于虎。使者观风一采之，莫谓俚词浪无补。,5
Qing,王瑗,水龙吟 敬题张夫子乐圃词钞后,笔端跳虎挐龙，当今谁似张夫子。诗肠九曲，文心万窍，并堪垂世。减字偷声，惊才绝艳，吾尤观止。算骚坛几辈，酿花成蜜，该周柳，兼姜史。不栉羞称进士，列门墙，也添桃李。香分一瓣，咀华小草，序言蒙赐。辄作蝇鸣，妄思骥附，题词聊拟。却还愁、终是女郎弱调，博掀髯耳。,6
Ming,尹静春,题佚,卷怀才得寄柴荆，便作幽栖远俗情。千古文章九鼎重，百年名利一毫轻。地分汉水伤心碧，天拥秦山刮眼明。恋阙未酬江海志，白头犹滞洛阳城。,5
Yuan,汪宗臣,蝶恋花 清明前两日闻燕,年去年来来去早。怪底不来，庭院春光老。知过谁家翻别调。家家望断飞踪窅。千里潇湘烟渺渺。不记雕梁，旧日恩多少。匝近清明檐外叫。故巢犹在朱檐晓。,4
Ming,王邦畿,寄怀顿修山品二关主,关门从惜别，茅屋自为扃。山霭分双树，春风共一亭。鹤归潮海白，鸠唤竹林青。东望殊清切，横塘永夜星。,5
Ming,王微,湖上次韵答黄孟畹夫人,去住湖山别有缘，门前红叶满来船。刘纲夫妇霞为骨，谢蕴家庭雪作篇。翠袖风前谁薄醉，黄杨树底与参禅。回思飘渺伊人迹，只隔鸳鸯南浦烟。,5
Ming,王磐,同友人泛湖,细柳新蒲绿未齐，楼船春泛五湖西。帆樯影里鱼争跃，箫鼓声中鸟杂归。宿雨暗添山色重，晴云轻度水容低。人家只在风烟外，面面天开罨画溪。,5
Ming,王教,兴国寺,水花远有暗香来，何况窗前对榻开。独爱老昙清彻骨，月高疏影伴吟怀。,5
Yuan,王子东,中秋,青天化作白玉盘，捧出七宝玻璃觞。姮娥起舞太白醉，如此风流胡可忘。北斗酌取琼河浆，秋风制就芙蓉裳。龙吟泓下虎啸壑，谁能著耳听啼螀。,4
Yuan,李俊民,四哥生日,秀出三株树，芳联五桂枝。杜家怜骥子，徐氏重麟儿。已有高门望，方当志学时。一杯添寿酒，满酌不须辞。,4
Song,毛洵,疾甚自赞,生为幻人，死为天真。改幻从真，无根无尘。,3
Tang,佚名,青海望敦煌之作,西北指流沙，东南路转遐。独晴留海畔，归望阻天涯。九夏呈芳草，三时有雪花。未能刷羽去，空此羡城鸦。,2
Ming,王嘉言,咏陈叔阳际槎轩二首 其一,名因诗赋垂，家在薜萝丛。茅屋千帆过，星槎一水通。烟含堤柳翠，波映夕阳红。堪比扬雄宅，爰清爰静同。,5
NanBei,萧统,钟山解讲诗,清宵出望园，诘晨届钟岭。轮动文学乘，笳鸣宾从静。暾出岩隐光，月落林馀影。札纷八桂密，坡陁再城永。伊予爱丘壑，登高至节景。迢递睹千室，迤逦观万顷。即事已如斯，重兹游胜境。精理既已详，玄言亦兼逞。方知蕙带人，嚣虚成易屏。眺瞻情未终，龙镜忽游骋。非曰乐逸游，意欲识箕颍。,1
Tang,司马承祯,太上升玄消灾护命妙经颂,太上本来真，虚无中有神。若能心解悟，身外更无身。假名元始号，元始虚无老。心源是元始，更无无上道。七宝为林苑，五明宫殿宽。人身皆备有，不解向心观。三世诸天圣，相因一性宗。一身无万法，万法一身同。放出光明照，无央世界中。乾坤明表里，日月觉朦胧。妙观无静苦，自性不能知。妄想随缘去，何时有出期。生灭何时尽，相因浩劫来。似环蝼蚁转，如毂碾尘埃。谁言河海阔，深浅尚能知。爱欲情无底，何年有出时？水鸟及风林，咸归一法音。如何颠倒性，自起万般心。虚无含有象，有象复归无。心若分明了，知权呼有无。无空空不空，无色色不色。若能知色空，色空皆自得。有有兼无有，无无及有无。虚心能不动，妙道自来居。如人入黑暗，目睹又何曾。若要分明见，须凭浩劫灯。有相兼无相，迷惑终不知。未能明觉性，安得决狐疑。众生情行劣，迷失道根源。特谓宣宗旨，教令入妙门。物向无中有，道从有里无。莫生无有见，迷执自消除。空色互相生，相缠如纠墨。要知空色理，自莫分空色。道性本虚无，虚无亦假呼。若生无有见，终被法来拘。不空是真空，不色是真色。空色便为真，真法何曾得？是空及是色，究竟总非干。要认真空色，回心向己难。空色宜双泯，不须举一隅。色空无滞碍，本性自如如。妙音喻虚性，虚心非妙音。认他毫发事，难得自由心。一心观一切，一切法皆同。若能如斯解，方明智慧通。了悟性根源，名为入妙门。妙门方便法，是法勿留存。决破疑惑网，有无都不干。正心长自在，如隼入云盘。心静六根清，六根随性行。性能无著物，邪障那边生。妙经无碍性，权立妙经名。故为众生说，令教悟此经。一真度一切，如楫济横流。真性随身有，勿于身外求。传教虚无理，世间散布行。诵经能万遍，其义自分明。真性号神王，飞天无定方。破邪能自外，坚固喻金刚。灵童即正性，无染号真人。威猛喻师子，名殊一法身。诸天诸圣众，无一亦无二。性不遂波流，是名真侍卫。语默及游息，无生一念思。忘形归恍惚，神鬼不能窥。正法度邪法，众生见处偏。若生无有见，即被染心田。天尊重说偈，直为指心源。汲引迷惑者，令归解脱门。道非干视听，视听转生疑。应物临机用，虚心即可知。心疑随万境，随境认心田。道非有为有，方名离种边。,2
Qing,丁田澍,假归述怀留别都门僚友二首 其一,秋风吹动故园心，引疾今朝竟脱簪。敢以微官高去就，难将衰质久浮沉。鸿文纬国推燕许，逸兴寻山慕向禽。从此东华软尘隔，羸骖无复晓骎骎。,6
Ming,丁寿岗,宿桧岩寺。次李怀璧韵,岩桧千重隔，琳宫佛所居。僧眠斋罢后，客到日昏初。金碧辉中夜，浮屠耸半虚。三清闻有境，今日素怀摅。,5
WeiJin,郭元祖,其十六 仇生,异哉仇生，靡究其向。治身事君，老而更壮。灼灼容颜，怡怡德量。武王祠之，北山之上。,0
Ming,左国玑,春日与空同太室游上方寺,宝地千年会，金尊二月花。但期游白日，忽已暮烟霞。塔迥星河倒，坛虚水月赊。留欢更笙磬，同醉远公家。,5
Ming,王英,其三,羽节飘摇转，霓旌汗漫游。红光飞赤鲤，紫气度青牛。月上芙蓉馆，风回莲叶舟。遥怜徐福辈，入海访瀛洲。,5
Song,王文卿,逍遥峰,耸汉仙峰一柱清，晴春登览四山明。祥云昼护神光现，瑞月宵临法乐鸣。华子冈头灵运赋，七星杉下蔡经盟。慨思今古无穷事，那得逍遥自在情。,3
Ming,方万,忆乔 其一,垂老虬髯感旧知，西风吹泪赴江湄。红颜薄命伤今古，莫怨茅山乞药迟。,5
Yuan,宋禧,赠徐生,下榻东轩夜，看花北海春。愁来惊岁月，老去厌风尘。邂逅论文地，留连避世人。眼明衿佩合，灯下肯相亲。,4
Song,王易简,水龙吟 浮翠山房拟赋白莲,翠裳微护冰肌，夜深暗泣瑶台露。芳容淡泞，风神萧散，凌波晚步。西子残妆，环儿初起，未须匀注。看明珰素袜，相逢憔悴，当应被、西风误。十里云愁雪妒。抱凄凉、盼娇无语。当时姊妹，朱颜楼褪酒，红衣按舞。别浦重寻，旧盟唯有，一行鸥鹭。伴玉颜月晓，盈盈冷艳，洗人间暑。,3
Ming,王尚綗,度关奉赓邃老韵兼怀诸子,三十年前华岳还，弃繻谁识此潼关。虹桥漫指天涯柱，华榜曾游梦里山。无地可能忘旧隐，有仙端合驻童颜。亲交他日伤凋落，翠壁丹崖想自攀。,5
WeiJin,徐干,其五,思君见巾栉，以益我劳勤。安得鸿鸾羽，觏此心中人。诚心亮不遂，搔首立悁悁。何言一不见，复会无因缘。故如比目鱼，今隔如参辰。,0
Yuan,李宗冽,闵项氏,少无依倚老何堪，白发婆娑乱不簪。梦里尚思江北好，悔将夫骨葬江南。,4
WeiJin,郭元祖,其十 关令尹,尹喜抱关，含德为务。挹漱日华，仰玩玄度。候气真人，介焉独悟。俱济流沙，同归妙趣。,0
Yuan,汪鑫,宿瓜州,客愁秋意渺无穷，芦苇潇潇故垒空。山脉南来江欲断，潮头东去海相通。断云归雁淮天碧，落日啼鸦楚树红。应是瓜洲笑飘泊，十年三度落征篷。,4
Ming,尹祥,东宫嫔挽（显德王后）,天生淑媛长侯门，来配春坊震素尊。京室徽音承太姒，璿源毓庆诞神孙。如何仙驭乘云速，其奈霓旌向月奔。今日哀荣开盛礼，异时朱黻慰真魂。,5
Song,王素,诗一首,虚碧中藏白玉京，梦魂飞入黄金城。何时再步烟霄外，皓齿仙童已扫厅。,3
Song,王资仁,游淡山岩,淡山之景真寻幽，我来为款穷冥搜。嵌岩呀豁自呈露，天匠巧斲非人谋。撑空突兀几千仞，奇伟万状不可侔。群仙秘护人迹绝，元柳不到谁雕锼。惜无好语写形似，叹息欲去仍迟留。惟予六客信心赏，一洗万古尘中游。,3
NanBei,丘渊之,赠记室羊徽其属疾在外诗,趣以冥感，契以情运。譬彼金兰，坚芳互训。郢夫寝斤，濠津阙问。孰是超赏，非尔殆蕴。（一章）婉晚闲暑，契阔二方。连镳朔野，齐棹江湘。冬均其温，夏共其凉。岂伊多露，情深践霜。（二章）神武遐涤，大衢方挥。屠耒晏业，介焉靡违。闲菀敝径，■弦湛徽。欣彼二仲，与子俱归。（三章）愿言无必，欣慨屡造。尔疾既缨，余忧用老。搔首匪勤，寔缠中抱。言念佳人，只增心搅。（四章）天道虽缅，福善可期。今唯吾子，久应在兹。乘理载遂，冲衿自怡。三折既履，五德宜思。（五章）予业弗高，屡羁尘役。勉彼俭勤，忝此坟籍。识以荣期，颜以厚积。庶凭纳污，伫规三益。（六章）,1
Qing,方婉仪,记得,记得当时拢髻年，春宵坐月百花前。谢家小妹王家姊，手弄窥窗白玉钱。,6
Yuan,丁鹤年,挽柴吏目,奕世莲花幕，人称汉吏师。都缘参赞重，颇觉转迁迟。雅论非三语，清声是四知。犹馀前案牍，长作后箴规。,4
Qing,王钟健,常理斋先生爱吟草兼殉节本末,古有壮士辽海东，悲歌慷慨意态同。常侯儒雅气融融，复能仗节全其忠。伊昔射策捷南宫，铨推为吏尹西充。百废俱举两庙崇，弟子廪给从其丰。三校礼闱明且公，侯能文事兼武功。金川两部走弯弓，檄侯给饷来军中。降酋叛袭乌巢空，侯独手刃横相攻。昔岭之树血染红，浣花敕祀何其隆。我怀侯兮意忡忡，有子能贤卜令终。侯诗一卷寄邮筒，令我读之若发蒙。有时觅句必求工，逸兴遄飞思无穷。轻如素绢临秋风，嫩如冰盘行脆菘。矫如龙虎绕苍穹，幽如清夜响壶铜。倏忽电掣万丈虹，光芒直上淩崆峒。又如赴敌之兵戎，三千铁甲引青骢。鸿文经世岂雕虫，忠诚脉脉潜已通，丈夫立志谁许同。,6
Ming,尹顺之,其五,懒去无心得，狂来发口言。身今归白社，梦不到朱门。鸡黍随时设，莺花在处存。成亏元物理，何用怆离魂。,5
WeiJin,陆云,答兄平原诗,悠悠涂可极，别促怨会长。衔思恋行迈，兴言在临觞。南津有绝济，北渚无河梁。神往同逝感，形留悲参商。衡轨若殊迹，牵牛非服箱。,0
NanBei,鲍令晖,拟青青河畔草诗,袅袅临窗竹，蔼蔼垂门桐。灼灼青轩女，泠泠高堂中。明志逸秋霜，玉颜掩春红。人生谁不别，恨君早从戎。鸣弦惭夜月，绀黛羞春风。,1
Ming,王士骐,其二,尚书悬像拜中丞，仆仆生前岂为名。近见山西曹给事，爱君仿佛似文成。,5
Ming,尹斗寿,挽韩（胤明）牧使 其一,在泮相逢晚，论交向自神。精微公得妙，伎俩我无邻。宿契常存厚，良规不惮烦。堂堂宁复有，岁暮独沾巾。,5
Yuan,仇仁远,梅,为怕缁尘著素衣，冻痕封蕊放香迟。月来忽送阑干影，春到不分南北枝。唤梦翠禽依树宿，销魂玉笛隔花吹。从他万片随风去，须有青青叶底时。,4
Yuan,汪克宽,楂山书堂,楂山冈上长松树，曾见仙翁旧隐居。种竹閒留云作坞，灌花斜引水通渠。娱亲寿酒朝开宴，教子寒灯夜读书。回首风流陈迹冷，摩挲残墨泪沾裾。,4
Yuan,文质,其二,玉山之堂风日好，高居共喜值清时。紫箫度曲频行酒，彩扇分题即赋诗。溪树积阴疑雨过，水花流影若云移。白头有约渔庄上，我亦归休理钓丝。,4
Qing,尤侗,送李子德检讨归养 其一,高卧荆山三十年，朅来待诏赋《甘泉》。身依北阙君门下，梦绕西京亲舍边。抗疏遽辞彤管侍，归田仍赐彩衣旋。闲居频向燕台望，阊阖云深隔九天。,6
Tang,牟融,其三,闲客幽栖处，潇然一草庐。路通元亮宅，门对子云居。按剑心犹壮，琴书乐有馀。黄金都散尽，收得邺侯书。,2
Song,王元,登祝融峰,草叠到孤顶，身齐高鸟翔。势疑撞翼轸，翠欲滴潇湘。云湿幽崖滑，风梳古木香。晴空聊纵目，杳杳极穷荒。,3
Song,感兴吟,春日田园杂兴,儿结蓑衣妇浣纱，暖风疏雨趱桑麻。金桃接种连花蕊，紫竹移根带笋芽。椎鼓踏歌朝祭社，卖薪挑菜晚回家。前村犬吠无他事，不是搜盐定榷茶。,3
Ming,王佐,酬孙典籍仲衍见寄,忆昨交游日罄欢，清时曾议共弹冠。春风草檄将军幕，夜月联诗羽客坛。江海只今来远信，云霄无复望飞翰。惟应剩酿陶尊酒，迟尔归来共岁寒。,5
Qing,王一元,百字令 马缨花,柔条翠葆，看纷披似剪，垂垂芳树。暮卷朝舒如有约，好傍小窗清暑。怯不禁风。娇宜泫雨，似有浓香度。新秋近也，繁花忽绽千缕。绝似揉碎红丝，带将晓露，缀向枝头去。是叶是花浑不辩，只辩淡红攒处。弱线空牵，同心欲绾，爱煞停针女。拈归绣阁，几回错认绒吐。,6
NanBei,何承天,鼓吹铙歌十五首 其二 思悲公篇,思悲公。怀衮衣。东国何悲公西归。公西归。流二叔。幼主既悟偃禾复。偃禾复。圣志申。营都新邑从斯民。从斯民。德惟明。制礼作乐兴颂声。兴颂声。致嘉祥。鸣凤爰集万国康。万国康。犹弗已。握发吐餐下群士。惟我君。继伊周。亲睹盛世复何求。,1
Ming,毛奇龄,江行,日日上江行，秋风两岸生。波翻当利浦，天尽豫章城。矶路烟楼迥，关门水木清。前滩争赛过，杳杳听鸣钲。,5
Tang,万俟造,龙池春草,暖积龙池绿，晴连御苑春。迎风茎未偃，裛露色犹新。苒苒分阶砌，离离杂荇蘋。细丛依远渚，疏影落轻沦。迟引萦花蝶，偏宜拾翠人。那怜献赋者，惆怅惜兹辰。,2
Tang,王季则,鱼上冰,北陆收寒尽，东风解冻初。冰消通浅溜，气变跃潜鱼。应节似知化，扬鬐任所如。浮沈非乐藻，沿溯异传书。结网时空久，临川意有馀。为龙将可望，今日愧才虚。,2
Ming,王格,其五,昔时曾勒碑间字⑨，今日还登江上楼。二十余年如瞬息，伤心城下水东流。,5
Song,王初,春日咏梅花 其一,靓妆才罢粉痕新，递晓风回散玉尘。若遣有情应怅望，已兼残雪又兼春。,3
Qing,于成龙,戊申除夕入彭水采楠木宿神祠侧作,驱驰王事入彭川，旅舍神宫辞旧年。七载罗阳梅弄影，三冬蜀道柳含烟。石龟气负星文粲，林鸟声催草木鲜。忽忆家乡思对镜，明晨霜鬓独凄然。,6
Ming,王域,茅龙山,茅龙崒嵂耸层峦，独镇城西俯大观。天霭青松馀咫尺，日离沧海仅三竿。仙踪缥缈飙凉爽，野径萦回乱戟攒。坐拥九嶷堪啸傲，凭虚更欲望长安。,5
Ming,左文臣,小哨山溪见梅,六十馀年好梦阑，春风大半绕征鞍。老来翻惜春来早，又把梅花马上看。,5
Qing,王采薇,悼姊,残夜一禽惊，镫幽梦转明。把书寻泪色，掩幔想衣声。微病花全发，深眠月暗行。蜀弦尘里断，已任指尖生。,6
Ming,丁熿,閒情,閒情临涧台，缓步面崔巍。枫树五年荫，瀑流初夏雷。日斜暝来渐，林静禽归催。偶与冠童戏，源头一镜开。,5
Tang,元希声,其七,会合非我，关山坐违。离鸿晓引，别叶秋飞。騑骖徐动，尊饯相依。远情超忽，岐路光辉。,2
Qing,王维坤,和答凌玉见送兼怀沈绎堂之作,高士春山长薜萝，又披疏雨唱骊歌。龙文宝气来茅屋，马首风沙指大河。别绪桃花潭尚浅，怀人《杕杜》赋偏多。相逢为说君诗好，不数中原旧李何。,6
Qing,方燕昭,邵伯道中 其一,一声欸乃客惊眠，月落星稀欲曙天。曲曲碧波飞白鹭，片帆剪破半湖烟。,6
Song,王佐才,刘帅画道林冬景,破墨方纨趣向深，烟峦幽景锁冬阴。溪头雪细春生牖，岩脚风清昼满襟。千里断云藏片石，一江流水映疏林。长沙妙迹谁传宝，龙阁精神学士心。,3
Ming,王庭,杨妃墓上青草状类苔鲜色半殷红他处所无,血染罗衣恨未终，犹留芳冢泣寒风。试看青草千年后，犹带啼痕一半红。,5
Ming,毛莹,菩萨蛮 泛太湖,平波尽处山浮碧。碧山断处云凝白。忽地野花香。扁舟棹晚凉。汀芦横十里。半入斜阳里。何物佐欢呼。尊中酒有无。,5
Qing,尹继善,和袁子才新春见赠,桃源咫尺谪仙人，春浪初生递锦鳞。爆竹声中消短鬓，梅花香里著间身。云归野岫光何淡，雪霁平林景更新。每有诗成先寄我，老来笔墨转相亲。,6
WeiJin,冯植,竹杖铭,杖必取材，不必用味。相必取贤，不必所爱。都蔗虽甘，犹不可杖。佞人悦已，亦不可相。,0
Ming,王佐,饮酽并序,南极洪炉火，那堪酌火精。三焦戈入室，五脏火攻城。爽口须防疾，娱心莫纵情。是中无厌者，几个得长生。,5
Tang,僧惟劲,其二,业识茫茫没苦海，徇流浩浩逐飘零。大圣慈悲兴救济，一声用处出三声。智身由从法身起，行身还约智身生。智行二身融无二，还归一体本来平。万有齐含真海印，一心普现总圆明。湛光焰焰何依止，空性荡荡无所停。处处示生无生相，处处示灭无灭形。珠镜顿印无来往，浮云聚散勿常程。出没任真同水月，应缘如响化群情。众生性地元无染，只缘浮妄翳真精。不了五阴如空聚，岂知四大若干城。,2
Qing,王立性,旅夜,霜砧与风笛，并作异乡声。江月正当户，海云低压城。草深萤乍出，树响鹊频惊。志士多牢落，无为恨不平。,6
Song,刁约,送梵才大师归天台,京洛风尘弊客裾，故山归去有精庐。缀盂应供王城久，镂管赓吟友社馀。衲拥兰芽新赐服，帙收贝叶旧翻书。萧然壁观芝岩上，从此身名与世疏。,3
Ming,王九思,故乡,雨雪今留滞，他乡忆故乡。春分催酿酒，燕至得开堂。山月梨花院，园风竹笋墙。旧栽四青柏，应比昔年长。,5
Tang,朱存,金陵览古 秦淮,一气东南王斗牛，祖龙潜为子孙忧。金陵地脉何曾断，不觉真人已姓刘。,2
Ming,卞荣,归来吟,日落春申港，云归巫子门。沙洲半江水，杨柳数家村。,5
Qing,尹英图,过亭子墟见渔船偶赋,郎抛罾罟妾轻桡，暮雨朝云任汐潮。网得一双文锦鲤，绿杨深处醉今宵。,6
Ming,丁圭,题万安寺宋僧遗身,嘉定年间已涅槃，至今还似旧时颜。循环天运心无虑，更变桑田事不干。野鹤孤云千古梦，清风明月一般閒。世人若问何踪迹，竺国西头是宝山。,5
NanBei,颜延之,车驾幸京口三月三日侍游曲阿后湖作诗,虞风载帝狩，夏谚颂王游。春方动宸驾，望幸倾五州。山只跸峤路，水若警沧流。神御出瑶轸，天仪降藻舟。万轴胤行卫，千翼泛飞浮。凋云丽璇盖，祥飙被彩斿。江南进荆艳，河激献赵讴。金练照海浦，笳鼓震溟洲。藐眄觏青崖，衍漾观绿畴。民灵骞都野，鳞翰耸渊丘。德礼既普洽，川岳遍怀柔。,1
Yuan,方一夔,游渌渚,朝游伍胥渡，暮投杜主祠。绿芜高犊背，红雨瘦花枝。夹道鸣腰鼓，轻舟飐彩旗。蹇驴寒服客，未许看腰肢。,4
Song,洪扬祖,减字木兰花 和人女试倅,华堂庆晬。一岁应须千百岁，乐事如何。寿酒斟时妹拜哥。爹夸利市。笑道看看生舍弟。同著莱衣。玉树森森奉寿卮。,3
Tang,王维,早朝,柳暗百花明，春深五凤城。城乌睥睨晓，宫井辘轳声。方朔金门侍，班姬玉辇迎。仍闻遣方士，东海访蓬瀛。,2
Qing,尹耕云,其二,幽人与飞鸟，出门共所向。破除世网跼，豁达天倪畅。危楼根青冥，高空列屏障。俯身视荒泽，葭菼色凄怆。会心匪一悰，遇物得万状。领君弦外音，寥寥契牙旷。,6
NanBei,卞彬,其二,科斗唯唯，群浮暗水，维朝继夕，聿役如鬼。,1
NanBei,萧道成,群鹤咏,八风舞遥翮，九野弄清音。一摧云间志，为君苑中禽。,1
Tang,司马扎,上巳日曲江有感,万花明曲水，车马动秦川。此日不得意，青春徒少年。晴沙下鸥鹭，幽沚生兰荃。向晚积归念，江湖心渺然。,2
Song,洞庭老人,绝句,八十沧浪一老翁，芦花江上水连空。世间多少乘除事，良夜月明收钓筒。,3
Yuan,宋濂,题倪元镇耕云图,看院留黄鹤，耕云种紫芝。天下书读尽，人间事不知。,4
WeiJin,嵇含,菊花铭,煌煌丹菊，暮秋弥荣。旋蕤圆秀，翠叶紫茎。诜诜仙徒，食其落英。尊亲是御，永祚亿龄。,0
Qing,丁锡庚,其二,千山万壑宿云收，浓淡烟林翠欲流。听得飞泉问何处，奚童遥指树梢头。,6
Tang,王轩,诗,当时计拙笑将军，何事安邦赖美人。一自仙葩入吴国，从兹越国更无春。,2
NanBei,颜延之,挽歌,令龟告明兆，撒奠在方昏。戒徒赴幽窀，祖驾出高门。行行去城邑，遥遥首丘园。息镳竟平𡑞，税驾列岩根。,1
Yuan,宋讷,其三,旧隐高崖曲岸中，疗饥归作采芝翁。无人径造依亭竹，有子书追戏海鸿。门外小船渔笛月，篱东矮屋酒旗风。先生襟韵知何似，秋菊春兰臭味同。,4
Yuan,李延兴,赠境上人,山馆夜潇潇，天寒酒力消。雁行冲雪断，灯影隔江遥。渡口人争岸，船头客待潮。倦途谁慰藉，风景不相饶。,4
NanBei,柳恽,其三,夕宿飞狐关，晨登碛砾坂。形为戎马倦，思逐征旗远。边城秋霰来，寒乡春风晚。始信陇雪轻，渐觉寒云卷。徭役命所当，念子加餐饭。,1
Yuan,无名氏,破屋,一番风雨一番颠，捲我书斋屋顶穿。红日透光来枕上，白云拖影到床前。小铛煮茗烹明月，古砚濡毫蘸碧天。寒士夜来读周易，灯光直射斗牛边。,4
Tang,郢展,句,秋水涨来舟去速，夜云收尽月行迟。,2
Tang,任翻,秋晚途次,秋色满行路，此时心不闲。孤贫游上国，少壮有衰颜。众鸟已归树，旅人犹过山。萧条远林外，风急水潺潺。,2
Qing,文孚,伯都讷道中,小吏相迎尽短衣，平原千里飏晴晖。马肥春草临边牧，雁觅芳塘贴地飞。疏雨无声寒剑佩，西风有力动旌旗。何当笑共穿杨手，且逐黄羊猎一围。,6
NanBei,萧悫,奉和望山应教诗,仙游本多趣，复此上秋初。岩低石倒险，岭高松更疏。峰形疑鸟翅，塞路似狼居。瞩望情无已，词殚意有馀。,1
Yuan,吴锳,游道岩题葆真观,道岩启奇秀，混沌窥天工。崚嶒若外屏，虚明乃中通。天池玉泉注，香炉紫烟濛。瑁檐抗浮云，宝盖凌层空。秋莲试砥砺，金液鍊芙蓉。题名刻苍璧，飞酌临春风。清境信瞻恋，严程惜倥匆。,4
Yuan,僧圆至,胡卢,胡卢河畔洗毡裘，日日花香满水流。嫁得夫郎爱官职，去随太子取交州。,4
Song,王仲修,其十六,红乾绿淡有馀香，芳草芊绵苑路长。鶗鴂一声寒食雨，游蜂应为百花忙。,3
NanBei,王训,应令咏舞诗（《诗纪》云。应简文。）,新妆本绝世，妙舞亦如仙。倾腰逐韵管，敛色听张弦。袖轻风吻入，钗重步难前。笑态千金动，衣香十里传。将持比飞燕，定当谁可怜。,1
Ming,毛以煃,村居,丘壑偏宜谢幼舆，清泉碧筱爱吾庐。祗知幽绝堪高枕，未解穷愁好著书。閒过山僧烹笋蕨，倦从野老课菑畬。夕阳流水荆扉静，花满青尊月满裾。,5
Yuan,危素,游石门寺有怀表兄张伯玉,石门金刹郁嵯峨，千古楼台插碧波。林结春阴萌草木，岩扃水气吼鼋鼍。野僧贪供云生钵，一老垂竿雨满蓑。肠断张郎成阻越，独攀苍竹听渔歌。,4
Song,王岩叟,延庆寺,龙影函潭寺已空，惟馀翠竹混青松。路穷西北无他景。,3
Qing,毛莹,其二 题周安石所图醉汉,脱帽何妨。后先栗里，伯仲高阳。万事惟拚，百钱可办，痛饮千觞。浊醪扑鼻生香。尽四大、堪为酒囊。卿自用卿，我宁作我，更勿相商。,6
Yuan,李思衍,志古溪堂,堂成合入《辋川图》，尘隔香红九轨衢。诗泄骚情风格老，棋藏活著路头苏。梅黄著雨惊莺染，竹醉薰风倩鹤扶。一片丹青谁画得，吟肠恼断老耕夫。,4
Tang,全济时,送最澄上人还日本国,家与扶桑近，烟波望不穷。来求贝叶偈，远过海龙宫。流水随归处，征帆远向东。相思渺无畔，应使梦魂通。,2
Yuan,吕思诚,寄内,自从马上苦思卿，一个穷家两手擎。少米无柴休懊恼，大男小女好看成。恩深夫妇情何极，道合君臣义更明。早晚太平遂归计，连杯共饮话离情。,4
NanBei,王褒,其二,黄河流水急，骢马远征人。谷望河阳县，桥渡小平津。年少多游侠，结客好轻身。代风愁枥马，胡霜宜角筋。羽书劳警急，边鞍倦苦辛。康居因汉使，卢龙称魏臣。荒戍唯看柳，边城不识春。男儿重意气，无为羞贱贫。,1
NanBei,阴铿,罢故章县诗,秩满三秋暮，舟虚一水滨。漫漫遵归道，凄凄对别津。晨风下散叶，歧路起飞尘。长岑旧知远，莱芜本自贫。被里恒容吏，正朝不系民。惟当有一犊，留持赠后人。,1
Qing,孔继坤,海棠 其一,真妃梦破晓妆新，倦倚东风斗好春。燕子不来天又雨，几回愁绝卷帘人。,6
Qing,王沄,喜刘臣向至即送其恬苍之游,闻君耕钓大江滨，十载心期托隐沦。槛外风帆收楚蜀，梦中烟月隔梁陈。逃名昔日因钩党，作赋经年未《逐贫》。东海为予勤寄问，仙都宾客是何人。,6
Tang,僧本寂,辞南平钟王召①,摧残枯木倚寒林，几度逢春不变心。樵客见之犹不采，郢人何事苦搜寻。,2
Qing,丁元照,遣愁,木落叶声干，西风起暮寒。愁来天宇仄，物尽草庐宽。晚膳因贫减，衰颜怕镜看。胸中无限事，一例上眉端。,6
Song,王惟正,句,云溪水云乡。,3
Ming,王醇,客居,斯世尽浮客，一城聊寄身。饮须求似我，炊自不因人。草色闭门老，菰香离水新。几圆松际月，居此未知邻。,5
Yuan,周伯琦,其七,卑湿如吴楚，雄严轶汉唐。土床长伏火，板屋颇通凉。菌出沙中美，椒生地上香。忘归江汉客，直欲比家乡。,4
WeiJin,刘琨,重赠卢谌诗,握中有玄璧，本自荆山璆。惟彼太公望，昔在渭滨叟。邓生何感激，千里来相求。白登幸曲逆，鸿门赖留侯。重耳任五贤，小白相射钩。苟能隆二伯，安问党与仇。中夜抚枕叹，想与数子游。吾衰久矣夫，何其不梦周。谁云圣达节，知命故不忧。宣尼悲获麟，西狩涕孔丘。功业未及建，夕阳忽西流。时哉不我与，去乎若云浮。朱实陨劲风，繁英落素秋。狭路倾华盖，骇驷摧双辀。何意百炼刚，化为绕指柔。,0
Tang,史凤,八分羊,党家风味足肥羊，绮阁留人漫较量。万羊亦是男儿事，莫学狂夫取次尝。,2
Tang,宋鼎,酬故人还山,举棹乘春水，归山抚岁华。碧潭宵见月，红树晚开花。肃穆轻风度，依微隐径斜。危亭暗松石，幽涧落云霞。思鸟吟高树，游鱼戏浅沙。安知馀兴尽，相望紫烟赊。,2
Song,元勋,题灵岩各景 紫云岩,历翠扪苍坚，不犯尘衣涴。暗香何处花，松下微风过。当有道人来，霏烟承宝坐。,3
Qing,王之敬,过钓台,铜雀高飞汉业沉，云台荒址杳难寻。争如片石横烟水，尚见清风亘古今。鱼钓乍收新月落，羊裘未解白云深。低徊想像春山暮，漠漠松花满袖襟。,6
Qing,方仁渊,游虞山八咏 其一 桃源涧,林尽水淙淙，寒泉泻百重。云根飞素练，石罅走吟龙。活火因风响，新茶浥露浓。桃源何处是，碧涧绕晴峰。,6
Qing,方还,其七 宁夏,镇城西倚贺兰开，满目沙飞筚篥哀。冰合黄河朝走马，云迷红寺夜登台。膏腴昔日称蕃庶，蹂践连年尽草莱。欲识金城旧方略，浚渠即是靖边才。,6
Qing,方鹤斋,其六,转饷萧何仰屋嗟，唱筹声彻自量沙。穷民不解歌风操，健客犹乘贯月槎。万户捣衣悲出塞，几人弹铗叹无家。漫漫长夜空惆怅，北斗阑干南斗斜。,6
Qing,王汝璧,青县复雪三叠前韵,粉本重描孰画师，梦中白凤好相随。夙沙揽海天为合，析木扬葩月又离。岂曰无衣思爱日，已占有庆乐耕时。闲情更忆梅梢碟，玉冷香温感鬓丝。,6
Tang,牛丛,题朝阳岩,蹑石攀萝路不迷，晓天风好浪花低。洞名独占朝阳号，应有梧桐待凤栖。,2
Song,方一夔,游渌渚,朝游伍胥渡，暮投杜主祠。绿芜高犊背，红雨瘦花枝。夹道鸣腰鼓，轻舟飐彩旗。蹇驴寒服客，未许看腰肢。,3
Yuan,王祯,通簪,汗随低首沛如淋，散髻斜横得此簪。冰箸玲珑清吹入，月痕依约墨云深。孤标不作附炎态，虚腹宁无利物心。微眇弃馀能适用，何殊敝帚直千金。,4
Yuan,李庭,游广胜寺东岩,年来百念如寒灰，老眼慵向时人开。犹有爱山缘未断，芒鞋信步东岩隈。东岩幽胜甲晋境，寒藤古木生苍苔。谁凿云根泄海眼，惊波深泻如奔雷。衲僧具眼觑天奥，作亭闯尔临渊洄。亭中空洞纳万象，收奇揽秀无遗材。倚阑清坐洗尘念，洒然冰雪涵灵台。上方一目尽千里，劳筋未暇穷崔嵬。百年名刹烬一炬，可怜金碧成蒿莱。世间兴废岂足道，会看穹壤论三灾。短生乘化不暂驻，须臾变化随风埃。心知所历皆梦境，题诗漫识吾曾来。下山一笑便陈迹，但见白塔苍烟堆。,4
Tang,僧缘密,其二 截断众流,堆山积岳来，一一尽尘埃。更拟论玄妙，冰消瓦解摧。,2
Qing,方朝,清溪,清溪知几曲，深处有楼台。树杪江帆去，门前潮水来。温风丹荔熟，明月素馨开。童稚歌连袂，桥南浴始回。,6
Yuan,江存礼,赤松林,紫微客畔赤松坛，路入仙源杳霭间。尘世不堪思往事，白云长是绕孤山。炎陵几度尘飞海，汉代何年客度关。欲扫苍苔书岁月，高山千仞水潺潺。,4
Ming,王士骐,送顾太史册封朝鲜 其一,葱秀山头晓色鲜，月明茅屋汉江船。登临纵发挥毫兴，莫许陪臣有和篇。,5
Yuan,汪宗臣,水调歌头 冬至,候应黄钟动，吹出白葭灰。五云重压头上，潜蛰地中雷。莫道希声妙寂，嶰竹雄鸣合凤，九寸律初裁。欲识天心处，请问学颜回。冷中温，穷时达，信然哉。彩云山外如画，送上笔尖来。一气先通关窍，万物旋生头角，谁合又谁开。官路春光早，箫落数枝梅。,4
Ming,叶砥,送乡友王俊杰南归四首 其一,猎猎霜风洒鬓华，停车话别柳边沙。尔兄新调阳关戍，老我先淹青海涯。天际朔云分雁影，江南春事迫梅花。封题不了羁孤意，一一相烦说到家。,5
NanBei,王融,法乐辞 其一,天长命自短，世促道悠悠。禅衢开远驾，爱海乱轻舟。累尘曾未极，心树岂能筹。情埃何用洗，正水有清流。,1
WeiJin,陶琬之,诗,我服既晖，我驷既闲。杨镳警路，哀龠清绵。,0
Tang,村寺僧,蒸豚,觜长毛短浅含臕，久向山中食药苗。蒸处已将蕉叶裹，熟时兼用杏浆浇。红鲜雅称金盘饤，软熟真堪玉箸挑。若把膻根来比并，膻根只合吃藤条。,2
Ming,于若瀛,舟中杂兴,两岸山相似，舟移曲不妨。回看京口尽，落照下丹阳。,5
NanBei,何承天,其十 有所思篇,有所思。思昔人。曾闵二子善养亲。和颜色。奉昏晨。至诚烝烝通明神。邹孟轲。为齐卿。称身受禄贪荣。道不用。夕阳拥楹。三徙既谇礼义明。飞鸟集。猛兽附。功成事毕乃更娶。哀我生。遘凶旻。幼罹荼毒备艰辛。慈颜绝。见无因。长怀永思托丘坟。,1
Ming,史谨,黄牛庙,怪石欹高岸，荒祠接断厓。人烟兼鸟兽，舟楫控江淮。古木如幢列，群峰似剑排。虽云飘泊际，还可试青鞋。,5
Song,方万里,登云岩塔二绝 其一,湖迥山明玉宇澄，浮图绝顶快高登。天风吹我今宵梦，多在瑶台十二层。,3
Tang,王元,听琴（一作王元妻黄氏诗）,拂尘开素匣，有客独伤时。古调俗不乐，正声君自知。寒泉出涧涩，老桧倚风悲。纵有来听者，谁堪继子期。,2
NanBei,沈炯,六甲诗,甲拆开众果，万物具敷荣。乙飞上危幕，雀乳出空城。丙魏旧勋业，申韩事刑名。丁翼陈诗罢，公绥作赋成。戊巢花已秀，满塘草自生。已乃忘怀客，荣乐尚关情。庚庚闻鸟啭，肃肃望凫征。辛酸多悯恻，寂寞少逢迎。壬蒸怀太古，覆妙伫无名。癸巳空施位，讵以召幽贞。,1
Yuan,凝香儿,采莲曲,放渔舟兮湖之滨，剪荷柄兮折荷英。鸳鸯飞兮翡翠惊。张莲叶以为盖兮，缉藕丝以为衿。云光淡兮微烟生。对芳华兮乐难极，返予棹兮山月明。,4
Qing,方维仪,伯姊之粤有赠,昨岁长溪来，今岁粤中去。此别又数年，离情复何语。明发皖江城，山川隔烟雾。皓月临苍波，春风满江树。,6
Ming,王微,病中听雨,山雨遥侵夜，过春尚作寒。却怜灯火寂，反与病相安。,5
Yuan,吴全节,六月十六日早朝偶成八句寄山中诸友,五年四睹六龙飞，又领群仙觐紫薇。金殿烟霞浮黼扆，玉阶日月丽旌旗。群臣奉玺勤三让，国母临朝重万机。遥食蟠桃知几次，客星还照钓鱼矶。,4
Song,王镐,句 其一,只言弱水蓬莱远，无奈仙风道骨何。,3
Qing,王摅,吕城病归,挂席西风桂桨轻，扁舟又次吕蒙城。身如枯叶方愁落，心似残潮未肯平。宿雨河桥横酒旆，晚烟村店聚鸡声。故园归去无多路，每念劳劳重怆情。,6
Yuan,叶懋,十台怀古 其一 姑苏台,丹枫月落霜凄凄，姑苏城头乌夜啼。阊阖门深野鹿走，属镂剑古苍龙嘶。荒台嵯峨数千古，曾见吴王醉歌舞。长江波浪压鲸鼍，敌国烽尘凛貔虎。云旗猎猎风雨秋，长戈指日青天愁。五湖烟水渺不极，清风独羡鸱夷舟。,4
Song,方士繇,偶成长句,北风日日闭柴门，落尽梅花雨暗村。虚阁留春宜夜永，寒炉拨火借春恩。贫知身外亲交少，老觉人间岁月奔。空负平生江海意，只今心事与谁论。,3
Ming,方蕖,怀王百谷,飞舄今何处，遥怜无价珠。月光侵座满，烛影照人孤。雨过苔犹湿，阶明蚓乱呼。邻家吹玉笛，疑是起姑苏。,5
Ming,丁鹤年,寓慈湖僧舍次龙子高提举韵,迢递过兰若，淹留为竹林。疏钟云峤迥，孤烛雨窗深。长啸非怀昔，狂歌岂避今。祇缘诸漏尽，不受一尘侵。,5
Yuan,僧瑶,游虎丘有作,寺古多佳致，重闲远访寻。树根支殿脚，塔影落池心。坐久云凝石，吟多风满林。相看已迫暮，归鸟入烟深。,4
NanBei,颜之推,从周入齐夜度砥柱①,侠客重艰辛，夜出小平津。马色迷关吏，鸡鸣起戍人。露鲜华剑彩，月照宝刀新。问我将何去，北海就孙宾。,1
NanBei,徐爰,咏牛女诗,结彩彪天路，颓芳菲灵台。,1
NanBei,杨文佑,为周宣帝歌,朝亦醉。暮亦醉。日日恒常醉。政事日无次。,1
Ming,王慎中,宿泽上人房,投宿依山刹，禅扉隐隐开。清斋宜鸟语，坐定见僧回。竹动名香散，钟鸣清梵来。因嗟在人世，扰扰逐浮埃。,5
Qing,王龙光,其十一 瞭灯,明灭寒檠影半黄，五更馀燄照颓墙。独嗟短夜无归梦，拭尽啼痕天未光。,6
Qing,王韵梅,一萼红,意阑珊。又黄花满地，零落不堪看。驹隙光阴，蟫仙事业，可怜人与秋残。对明月、前身休问，怕三生沦谪到尘寰。一寸柔肠，十年心事，几曲阑干。瘦觉西风都冷，正重阳过也，小阁轻寒。帘织新愁，屏围旧恨，一齐多缀眉端。三十六鸳鸯飞去，任台空玉镜冷孤鸾。谁念伤心匪偶，鸠凤相参。,6
Yuan,文藻,答定水和尚 其一,西江一派接天流，浩浩东南日夜浮。宝地珠宫金气爽，神山碧海玉壶秋。翰林云锦时相寄，觉院麟龙日共游。犹有凌霄遗业在，未应定水得淹留。,4
Qing,王道直,夜雨有怀,冷风吹幕影，碎雨响蕉声。伏枕才成寐，犹来梦里惊。,6
Yuan,沈右,中酒杂诗四句五首 其一,中酒如卧病，天寒露为霜。东轩候朝旭，暴背屡移床。,4
Ming,王宾,巫咸故宅,旧说巫咸已上天，楚人歌里亦千年。相传住处今何在？一座青山县郭边。,5
Ming,方孔炤,新设屯田,庙议既不与，屯田徒有名。河北山东地，水利难与争。当先布赏格，有司乃奉行。隐覈召民种，亦须三年成。吁嗟恐不及，不如先议兵。兵既不如议，田亦何由耕。,5
NanBei,谢灵运,会吟行,六引缓清唱，三调伫繁音。列筵皆静寂，咸共聆会吟。会吟自有初，请从文命敷。敷绩壶冀始，刊木至江汜。列宿炳天文，负海横地理。连峰竞千仞，背流各百里。滮池溉粳稻，轻云暧松杞。两京愧佳丽，三都岂能似。层台指中天，高墉积崇雉。飞燕跃广途，鹢首戏清沚。肆呈窈窕容，路曜㛹娟子。自来弥世代，贤达不可纪。句践善废兴，越叟识行止。范蠡出江湖，梅福入城市。东方就旅逸，梁鸿去桑梓。牵缀书士风，辞殚意未已。,1
Qing,丁晏,魁星阁联,以斗量才，问何人能当一石；如金惜墨，看此日横扫千军。,6
Yuan,王恽,哭友亲完颜仲希墓,宿草西河客，隆颅塞外春。死留朋义重，生与醉乡邻。天老株林雨，魂香蚁穴尘。我来还独酹，黄叶鸟声频。,4
Yuan,成廷圭,赋林泉民,群居傍城郭，独汝向林泉。乱世知谁在，荒村只自怜。白云栖晚树，流水界秋田。亦有催租吏，敲门横索钱。,4
Qing,尹尚廉,间居有感,三亩扬雄旧草亭，终年独守《太玄经》。酒邀碧海苍龙劝，琴许青天白鹤听。窗外月明横桂影，座中风冷散兰馨。诸君谁爱疏狂性，赢得柴扉尽日扃。,6
Ming,占城使臣,进贡初发占城,行尽河桥柳色边，片帆高挂远朝天。未行先识归心早，应是燕山有杜鹃。,5
Song,王安礼,赠别君重安抚太尉,箫鼓纷纷倒酒樽，贤侯于此驻高轩。平明受诏辞龙阙，睿圣分忧在雁门。种落望尘迎汉使，吏民填道看王孙。一瞻车马人皆乐，宁识安边策略存。,3
Qing,方观承,浙江巡抚署联,湖上剧清吟，吏亦称仙，始信昔人才大；海边销霸气，民还喻水，愿看此日潮平。,6
Yuan,李孟,寄东宫二首 其一,艰危勤扈从，俯仰尽周旋。小试屠龙技，翻成抱虎眠。脱钩鱼纵壑，漏网鸟冲天。万事从今始，灰心未死前。,4
Tang,李端,逢王泌自东京至,逢君自乡至，雪涕问田园。几处生乔木，谁家在旧村。山峰横二室，水色映千门。愁见游从处，如今花正繁。,2
Yuan,王璋,其三,不作招提境，应宜隐者巢。金沙明洞壁，珍果落松梢。寺户泉供酿，禅僧石打包。出山还不远，艇子插林坳。,4
Qing,方尔谦,挽何震彝联,生小太聪明，转入糊涂因世变；所遭皆富贵，自甘憔悴受人欺。,6
Yuan,僧克新,赴慧日寺途中寄缪同知 其一,舟楫南来处处过，海隅东去奈愁何。蓼花带雨红连渚，黍穗迎秋翠委波。半日帆樯行柳末，一天风月宿芦科。道逢遗老询时事，惟说州侯惠爱多。,4
Tang,王泠然,苏合山赋,饮食安乐兮不易明说。君子行之兮斯道不阙。英髦俊彦兮攒辔结辙。华堂洞开兮绮馔齐列。虽珍膳芳鲜。而苏山奇绝。原其所营。妙实难名。味兼金房之蜜。势尽美人之情。素手淋沥而象起。元冬涸冱而体成。足同夫露结霜凝。不异乎水积冰生。盘根趾于一器。拟崖崿于四明。厥状相类。高深殊致。或峻或危。其势参差。隐映陆离。疑雪岫之坐窥。乍辉乍焕。其色璀璨。灼烁皓旰。与玉台兮相乱。纵天台揭起而陵霞。太华削成而浸汉。虽万仞之奇特。非四座之荣观。岂若兹山。俎豆之间。装䌽树而形绮。杂红花而色斑。吮其味则峰峦入口。玩其象则琼瑶在颜。随玉箸而必进。非固非吝。触皓齿而便消。是津是润。傥君子之留赏。甘捐躯而自徇。,2
Ming,王惟允,望惠山,昔者岁庚戌，承檄离故乡。遽以此山别，关陕隔异方。缅怀林壑姿，令人归思长。潇洒栖白云，青松荫石床。泠泠第二泉，流润石髓香。今辰罢官守，春风促归航。青青九龙峰，郁然当我藏。我本江海人，泉石有膏肓。一从挂尘网，鬓发已苍苍。寄谢桑苧翁，卜邻漪澜堂。,5
Tang,王澄,梓材赋（以理材为器如政之术为韵）,猗嗟抡材者梓。必将有以。抡者动不妄施。材者用之为美。涂其丹雘之色。契乃斲雕之理。成乎器用。孰不勤止。则知能者轨物。其利博哉。达于道必获乎象。酌于事实在乎材。材罔不奇。戒乎不知。应时可重。匪饰胡为。须度长而絜大。谅方矩而圆规。役是司者。勉矣厥宜。亦犹德必辅人。材不假器。人失德而奚取。器非材而奚利。材滥则过于梓人。德乖则失乎尔位。其有取非轮桷。性实散樗。以不材而见弃。思入用其焉如。岂比山有之亦修短惟准。工度也而削理有馀。既罕节而抱直。成大厦之厥居者哉。夫如是。则工以理材为难。国以教人为圣。圣体材而存道。材象道而成政。宏之在人。慎乃出令。藏器俟时。人罔越思。达乎至极。钦哉有司。惟试可矣。以材校之。守而弗失。其德秩秩。以人观材。以材观实。非独陈伊周之宏义。将以翊我唐之政术。傥小材之不遗。愿雕焕于兹日。,2
Tang,王棨,咏白,非青玄赤黄，正色配金方。鱼表周王德，麟呈汉帝祥。寒来边草远，春至岭梅芳。曳练闻良马，衔钩见瑞狼。张苍肥似瓠，潘岳鬓如霜。虚室能生后，方知守黑长。,2
WeiJin,紫微王夫人,其五 九月六日夕紫微夫人喻作示许长史并与同学（同学谓郗回也。）,解轮太霞上，敛辔造紫丘。手把八空气，纵身云中浮。一眄造化纲，再视索高畴。道要既已足，可以解千忧。求真得良友，不去复何求。,0
Yuan,朱德润,简赵宗吉佥宪,石磴红泉翠影摇，仙人归隐倩谁招。千年管乐尊周社，七叶金张珥汉貂。麟阁故人银印大，豸冠分使玉骢骄。独怜补报应无所，论画哦诗点素绡。,4
Qing,方士鼐,菊江杂咏 其一,不识谁家柳，居然植五株。绿阴扶古岸，白日澄平湖。垣破余荒菜，墙颓插短芦。可怜凭眺处，山色半模糊。,6
NanBei,宇文招,从军行,辽东烽火照甘泉，蓟北亭障接燕然。水冻菖蒲未生节，关寒榆荚不成钱。,1
Yuan,王吉昌,绿头鸭,体希夷。谷神玄牝为基。气回蹙、三千六百，溯双关、风浪涟漪。绕金城、泥牛拉凤，度玉径、木马参龟。七返归真，九还复命，孕成魂圣瑞烟弥。念般若、不迷三昧，得岸证无为。超真境、红光素艳，出入相随。洞天莹、清微洒落，恣阳魂、轻健风驰。抉神耀、无涯炳辉，总辉开、千古容仪。清净风光，冲虚活计，浩然一点顿无亏。放圣变、通天彻地，珠显露摩尼。如如相、腾腾兀兀，处处瑶池。,4
NanBei,卞伯玉,大暑赋,惟祝融之司运，赫溽暑之方隆，日贞跃于鹑首，律迁度于林钟。温风翕以晨至，星火烂以昏中。气滔滔而方盛，晷永路而难终。流水兮莫继，朱烟兮四缠。郁邑兮中房，展转兮长筵。体沸灼兮如燎，汗流烂兮珠连。,1
Ming,叶向高,送林客部南归,几年共逐帝京尘，此日那堪别恨新。画省风流传谏草，黄扉事业愧丝纶。故园载酒宜清昼，客路听莺属暮春。君到里门应北望，长安犹有未归人。,5
Qing,方洄,题画扇赠戴松门,十幅春帆天际飞，篱笆短短隔渔矶。山藏远树云藏屋，村犬无声客到稀。,6
Qing,王念孙,河间道中遇雷雨作,连山走云气，掣电相追飞。风吹白草短，雨卷黄埃来。霹雳迸我前，嵯峨为之隳。驱车石梁下，惝恍精魄迷。漠漠斗神鬼，惨惨横蛟螭。腾翻曜躔坼，陟落银潢低。苍昊不可仰，孤光激轮啼。百谷同一声，下上争喧豗。移时吐羲魄，斜曛暄湿衣。长虹驰远景，飞挂荒城西。行行日已暮，仆马同疲饥。谢尔朱门子，高堂戒勿垂。,6
Ming,王宠,其三 华,每忆仙人掌，兼闻玉女峰。两崖夹日月，西海出芙蓉。窈窕黄河曲，苍茫白帝封。手中九节杖，恐或化为龙。,5
WeiJin,毌丘俭,承露盘铭,赫赫圣魏，绍天惟则。承露瑰生，爰诏懿德。下有蛟龙，偃蹇虬纷。上有层盘，厉彼青云。修茎擢擢，高弗可及。仙掌岧岧，零露是集。有直其体，有固斯基。休徵攸降，神明攸持。少昊惟好，我后斯同。以近眉寿，以保万邦。,0
Song,王安石,秋夜二首 其一,客卧书颠倒，虫鸣坐寂寥。残灯生暗晕，重露集寒条。真乐闲尤见，深禅静更超。此怀无与晤，拥鼻一长谣。,3
WeiJin,曹丕,清河作诗,方舟戏长水，湛澹自浮沉。弦歌发中流，悲响有馀音。音声入君怀，凄怆伤人心。心伤安所念，但愿恩情深。愿为晨风鸟，双飞翔北林。,0
Tang,缺名一,其十四,工匠莫学巧，巧即他人使。身是自来奴，妻亦官人婢。夫婿暂时无，曳将仍被耻。未作道与钱，作了擘眼你。,2
NanBei,吴均,白浮鸠,琅琊白浮鸠，紫翳飘陌头。食饮东莞野，栖宿越王楼。,1
Yuan,汪泽民,挽梅叔章,壮岁上京都，游杨得旧儒。承家宛陵集，积庆老莱图。宰邑曾驯雉，休官拟鲙鲈。新阡敬亭北，愁绝白云孤。,4
Yuan,汪鑫,春日,小立閒庭酒半中，一栏花露滴香红。飞花不管风拘束，枉被愁人怨晓风。,4
Song,王介,句 其一,上林春色好，携手去来兮。,3
Yuan,何致中,山居暮春,苦栋吹香柳絮飞，杜鹃声里夕阳微。惜花谁唱留春曲，花雨满帘春自归。,4
Song,五云山人,句,种瓜思夏实，分菊待秋花。,3
Tang,成彦雄,柳枝辞九首 其一,轻笼小径近谁家，玉马追风翠影斜。爱把长条恼公子，惹他头上海棠花。,2
Tang,同谷子,其五,仇雠万姓遂无依，颜厚何曾解忸怩。五子既歌邦已失，一场前事悔难追。,2
Yuan,吴师道,送林初心,溪上开樽洗客尘，千篇高咏句清新。春风冠盖英雄梦，夜雨江湖老大身。万里燕山驰壮气，十年吴国起閒人。时来须得文章力，去看薇花紫禁春。,4
Yuan,宋濂,走笔送金贤良,飘零已觉二毛侵，且向西风问苦吟。蜃雨蛮烟十年梦，龙韬豹略一生心。星垂钟阜知天近，水入秦淮似海深。不是秋帆连夜发，典衣呼酒共登临。,4
Qing,王鸣雷,苦雨,山气空朝夕，晴云不可寻。花颓将放意，鸟乱欲啼心。飞溜当檐急，行泥几度深。却怜春未老，积得许多阴。,6
Ming,释力金,詹文同学士奉诏求贤以诗见寄次韵答之,学士求贤亲奉诏，少微光动五云深。相如已出子虚赋，诸葛休为梁甫吟。堂倚九重题白玉，台高百尺置黄金。此行入奏天颜喜，红锦袍成赐墨林。,5
Yuan,王士熙,题玩芳亭五首 其一,每忆城南路，曾来好画亭。阑花经雨白，野竹入云青。波影浮春砌，山光扑昼扃。褰衣对萝薜，凉月照人醒。,4
Tang,吕向,述圣颂,天辅圣德，配极而崇。帝者祖兮，神行慈旨。布泽而洽，人之父兮。叶命高岳，喻寿其齐。招灵祜兮，飞文孤标。洒翰又类，使物睹兮。腾雄激烈，交天声芬。偃上古兮，发润飘清。揔此光气，覆下土兮。探异阅妙，意力犹悬。空作矩兮，徵往到今。辞听相授，无与伍兮。,2
Ming,王庭,晓雨,独鸟鸣南园，晓来雨初息。空庭生秋阴，莓苔长寒色。,5
Yuan,牛谅,破窗风雨图,风雨东南接漏天，客窗吹破碧纱烟。十年世事关心曲，一片秋声到枕前。花落不妨尊有酒，客来未觉坐无毡。老予会觅苏端隐，藜杖春泥绿水边。,4
Qing,方中选,恭挽恩恤道四川崇庆州牧常老先生 其一,挥戈歼馘烈当年，愈信文优武更全。志节淩霜飘玉阙，精忠贯日映金川。魂归夕岭乾坤老，祀享浣花俎豆鲜。麟阁标名垂万古，先生真不愧勋贤。,6
Qing,王肇鋐,挽曾纪泽联,宋时范忠宣，昭代刘文清，与公家世相同，五大洲出建奇勋，独让贤侯千古；书上韩荆州，士荐孔北海，愧我深恩未报，三神山惊传噩耗，顿倾广厦万间。,6
Qing,于芳洲,谢文节公号钟琴歌为吴素江明经作,信州兵败公潜踪，随身长物惟号钟。垂帘卜肆一再鼓，惊猿唳鹤凄心胸。东山桐，西山梓，发露精诚声变徵，几时流转入燕京，跣足麻衣抱琴死。沧桑变易五百年，断丝枯木若为传。自来神物久必显，岂肯灭没随秋烟。吴君嗜古兼尚义，铭刻摩挲叠山字，解囊坏漆郁苍凉，斑斑尽是遗民泪。遗民泪竭东海枯，冬青树老啼哀乌。请弹丞相《松风曲》，再访闽中《何氏图》。,6
Yuan,僧本诚,客中九日,小桥溪水绕回廊，独对西风忆故乡。山崦人家秋色晚，可能无菊对重阳。,4
Yuan,王旭,木兰花慢 听姜惠甫摘阮,想高情千古，谁得似、仲容贤。把山海遗音，写归玄璧，妙绝当年。清风竹林人去，被浮哇、迷却性中天。不有黄台公子，宁闻清庙朱弦。博山香底坐臞仙。幽兴想飘然。笑袅袅繁声，三生儿女，恩怨流连。回头月明千里，正松风、岩壑和流泉。座上神游八表，知音不在言传。,4
NanBei,王规,大言应令诗,俯身望日入。下视见星罗。嘘八风而为气。吹四海而扬波。,1
Qing,戈溥,冬日,短檐喧冻雀，暖日映窗虚。白发羞新镜，青山忆旧书。风高寒雁急，地远故人疏。岁岁梅花发，何时适我初。,6
Ming,叶子奇,塘上闻兰香,大谷空无人，芝兰花自香。寻根竟不见，茅草如人长。,5
Ming,左光斗,送友人,可惜春明道，春光二月间。故人何事别，行色有馀闲。言上五台去，经游二宝山。何如僧结侣，独往怅难还。,5
Ming,于慎行,送张洪阳太史请急南还,宁亲承予告，秋尽理行装。橐载兰台笔，衣残粉署香。酒边燕月近，帆外楚天长。旧识张华剑，寒锋起豫章。,5
Song,王随,送妙明规长老,振衣辞帝里，归路指禅林。胜地江山寺，澄明水月心。卸帆烟浦近，鸣磬夜船深。到喜清凉境，门开松桂阴。,3
Ming,王醇,一秋,一秋宛驰驷，志士感何深。随事涉虚境，与时销烈心。行惭窥止水，坐不耐疏林。系日方无策，仍伤老病侵。,5
Ming,孔镛,桂林诸葛亭,宝积山巅诸葛亭，澄清百粤仗威灵。登临一笑天风至，吹散狼烟万里清。,5
NanBei,何逊,赠诸游旧诗,弱操不能植，薄伎竟无依。浅智终已矣，令名安可希。扰扰从役倦，屑屑身事微。少壮轻年月，迟暮惜光辉。一涂今未是，万绪昨如非。新知虽已乐，旧爱尽暌违。望乡空引领，极目泪沾衣。旅客长憔悴，春物自芳菲。岸花临水发，江燕绕樯飞。无由下征帆，独与暮潮归。,1
NanBei,卞伯玉,菊赋,伫寒丘以弥望，觌中霜之软菊。肇三春而怀芬，凌九秋以愈馥。不属苦而沦操，不在同而表淑。伤众花之飘落，嘉兹卉之能灵。振劲朔以扬渌，含凝露而吐英。,1
Qing,王芑孙,其十三,峨冠五寸发垂垂，无扣貂褕称意披。倭堕鸯哥好妆束，绛帏双枕灿金丝。,6
Yuan,石盏德玉,骂玉郎,打的你浑身鲜血糊涂尽。我这𥚃观了容貌他那𥚃减了精神。就着这车辙𥚃雨水天生近。用手去满满的掬。口儿中款款噙。面皮上轻轻噀。,4
WeiJin,杨苕华,赠竺度诗,大道自无穷，天地长且久。巨石故叵消，芥子亦难数。人生一世间，飘若风过牖。荣华岂不茂，日夕就凋朽。川上有馀吟，日斜思鼓缶。清音可娱耳，滋味可适口。罗纨可饰躯，华冠可耀首。安事自剪削，耽空以害有。不道妾区区，但令君恤后。,0
Qing,王应垣,寄家兄春溪,折腰犹作吏，甲乙滥科名。君已郎官贵，我为山水行。春云障潍曲，秋月隔沧瀛。天际孤鸿渺，何时向北征。,6
NanBei,萧钧,晚景游泛怀友,龙开依御沟，凤辖转芳洲。云峰初辨夏，麦气早迎秋。山翠馀烟积，川平晚照收。浪随文鹢转，波逐彩凤浮。风花转未落，岩泉咽不流。一辞金谷苑，空想竹林游。,1
NanBei,柳恽,咏蔷薇诗,当户种蔷薇，枝叶太葳蕤。不摇香已乱，无风花自飞。春闺不能静，开匣理明妃。曲池浮采采，斜岸列依依。或闻好音度，时见衔泥归。且对清酤湛，其馀任是非。,1
WeiJin,孙楚,尼父颂,皇矣尼父，圣哲之杰。德比天地，明齐日月。周室陵迟，大道芜秽。礼乐崩阻，奸雄罔世。乃养门徒，广延俊乂。垂训列国，颂声鲁卫。威震夹谷，义厌陈蔡。德之休明，幽而弥泰。超美三代，风驰云迈。,0
Ming,尹旻,送恭上人还灵岩,远公厌尘世，弃我入天台。戒行无人识，幽怀到处开。心澄千里月，梦结故山隈。到日许玄度，时应问偈来。,5
Yuan,何儒行,送任廉使由浙东除浙西,双溪秋色敬亭云，三十年前此奉亲。驷马高车阴德厚，绣衣玉节使华新。月移江国无私照，雨入吴乡有脚春。正为皇家念民瘼，重烦原隰遍咨询。,4
Qing,王苏,其五,千枝灯绕火城圆，蓦地翻波落水眠。应是四公重报使，夜开珠藏看楼船。,6
Ming,方勉,梅花,花香未入离骚谱，实熟堪调商鼎中。用舍在天无预己，不须回首问东风。,5
Qing,毛贵铭,荒郊,我行经荒郊，荒郊不忍视。暗林疑履声，阴风飒然起。千茔卧荆榛，犁痕尺以咫。想其奔苦时，怆恻念孙子。安知非英雄，临绝心未死。茫茫大地间，百岁仅弹指。勿论彭与殇，贤达尽如此。,6
NanBei,羊徽,赠傅长猷傅时为太尉主簿入为都官郎诗,赫赫宰朝，匪虬伊鸾。微微殆足，策驽末班。靡获于心，有虔惟官。肃幽幽禁，孔邃且难。（一章）孰寄斯诚，实惟旧要。自昔偕游，聿来并朝。虽或戎阻，虽实氛嚣。我有闲暇，与尔清谣。（二章）物化交寻，聚散飘薄。有美一人，翻飞云阁。离轸迎今，嬿从谢昨。虽则匪遐，言觏弥索。（三章）秋鸿溯节，商风厉时。肃彼具物，叩此幽司。违好独羁，怅其凄而。言念斯盈，告劳惟诗。（四章）,1
Yuan,杜仁杰,至日,松竹浣花里，桑麻杜曲田。苍茫辞蜀地，辛苦见秦天。死去谁怜汝，生还事偶然。但甘终垄亩，待聘岂前贤。,4
Tang,李君房,独茧纶赋（以心专虑宁方尽钓道为韵）,维丝伊缗。体道之要。茧之绪可以为垂钓之纶。纶之微可以精用钓之妙。绵联轻竿之上。荏弱深泉之徼。袅长风而若绝。度晴空而引耀。剖粒为饵。宁取乎五十之牛。悬缕为纶。奚期夫三百之钓。观夫其钓不钓。元之又元。在河之涘。期道为筌。且夫纶细如忽。鱼潜在泉。振而不绝。则其动也直。深而能致。是其静也专。随惊波而乍紧。逐潜流而曳引。时髣髴而如见。忽漂摇而将尽。其细虽尔。其用弥深。三寻岂劳于人手。百丈自发于泉心。神之凝不觉鱼之得。纶之细亦随钓而沈。美兹纶之袅袅。浮长川之浩浩。疑空外之游丝。罥波中之弱藻。斯纶也。异园客之功。斯钓也。得詹何之道。钓术既臧。惟道能方。其竿不挠。其饵非芳。中之者功多于金锁。引之者道叶于玉璜。信可以投于濮水。信可以泛彼沧浪。必钓乎深。先定乎虑。得象以契于忘筌。得鱼斯谓之冥助。鱼既得兮心亦冥。收纤缕兮旋回汀。将大钓于方国。冀沧流之大宁。,2
Yuan,王肖翁,中山出游图,老馗怒目髯奋戟，阿妹新妆脸涂漆。两舆先后将何之，往往徒御皆骨立。开元天子人事废，清宫欲藉鬼雄力。楚龚毋乃好幽怪，丑状奇形尚遗迹。,4
NanBei,虞骞,游潮山悲古冢诗,长林带朝夕，孤岭枕江村。疏松含白水，密筱满平原。荒坟改冻叶，低垄变年根。西光长槚落，促尔膝前尊。,1
Qing,王采薇,山空,山空收夜气，墟上露千星。岭月流尘几，窗风乱道经。鹤随云到户，虫与叶栖亭。是夕怀萧史，幽行遍绿汀。,6
Tang,朱庆馀,上汴州（一作淮南）令狐相公,罢相恩犹在，那容处静司。政严初领节，名重更因诗。公事巡营外，戎装拜敕时。恭闻长与善，应念出身迟。,2
Qing,王美銮,舟过四顶山,晓辞岚翠快扬舲，无事支颐睡不醒。偶尔开窗看风色，四围山色入湖青。,6
Ming,王夫之,落日遣愁,落日群峰外，青空邀晚红。晴山添雪色，远树缓霜鸿。心放闲愁后，生凭大化中。天年聊物理，楚国想遗风。,5
Tang,僧灵一,宜丰新泉,泉源新涌出，洞澈映纤云。稍落芙蓉沼，初淹苔藓文。素将空意合，净与众流分。每到清宵月，泠泠梦里闻。,2
Qing,丁之翘,减字木兰花 恼狂奴,半生愁里，下截新愁从此起。脑乱春风，只在梨花细雨中。金门梦远，焚却牙签书万卷。卧听残更，又是邻鸡第一声。,6
Qing,王式丹,其七,曾趁春光碾小车，松龛风叶又秋初。莫言满壁诗篇好，前度刘郎我不如。,6
NanBei,邢邵,甘露颂,历选列辟，逖听前闻，三才易统，五运相君。皇极攸序，庶类以分，乃忠乃敬，或质或文。（一章）赫矣景命，蒸哉上圣，大德大名，至道无竞。川停岳路，云临水镜，望日齐明，瞻天比映。（二章）功深微禹，业隆作周，英华内积，文教外修。广输四海，堤封十洲，紫川北注，赤水南流。（三章）宸居两楹，恭己万国，圣敬日渐，王猷允塞。礼有大成，乐无惭德，用天之道，顺帝之则。（四章）政平民豫，岁稔时和，九功惟叙，九叙惟歌。风轮辗汉，毛舟沈河，玉龟出沼，呜凤在阿。（五章）休徵屡动，感极回天，流甘委素，玉润冰鲜。蜜房下结，珠琲上悬，布获林野，洒散旌旃。（六章）日月已明，宇宙已廓，鼓缶成咏，挹水为乐。以为玄黄，犹参沃若，取慰天坏，用忘沟壑。（七章）,1
NanBei,王韶之,赠潘综吴逵举孝廉诗,东宝惟金，南木有乔。发辉曾崖，竦干重霄。美哉兹土，世载英髦。育翮幽林，养音九皋。（一章）唐后明扬，汉宗蒲轮。我皇降鉴，思乐怀人。群臣竞荐，旧章惟新。余亦奚贡，曰义与仁。（二章）仁义伊在，惟吴惟潘。心积纯孝，事著艰难。投死如归，淑问若兰。吴实履仁，心力偕单。固此苦节，易彼岁寒。霜寻虽厚，松柏丸丸。（三章）人亦有言，无善不彰。二子徽猷，弥久弥芳。拔丛出类，景行朝阳。谁谓道遐，弘之则光。咨尔庶士，无然怠荒。（四章）江革奉挚，庆禄是荷。姜诗入贡，汉朝咨嗟。勖哉行人，敬尔休嘉。俾是下国，炤辉京华。（五章）伊余朽骀，窃服惧盗。无能礼乐，岂暇声教。顺彼康夷，懿德是好。聊缀所怀，以赠二孝。（六章）,1
Ming,王野,重阳前一日李本宁招集宝石山得来字,乱叶翻飞托草莱，众宾分坐几亭台。天低烟树千重没，云破江山一半来。皂帽受风先欲落，黄花候日未全开。岁时争在人前好，多把茱萸看一回。,5
Ming,叶元玉,端午请赖益谦不至诗以扣之,异国萍逢迹，怜君寄柏林。风光端午日，故旧百年心。杯泛菖蒲玉，盘堆角黍金。问君何故者，咫尺不相寻。,5
Qing,孔祥淑,其八,纲常弥宇宙，惟孝为至德。慨世巧趋避，灵府尽茅塞。表表叔先雄，伤父尸未得。矢志殉中流，号泣废寝食。岂无弟与夫，永诀良恻恻。亦有子与女，割爱靡姑息。梦告后六日，同浮江之侧。鬼神为呵护，蛟龙为藏匿。大节光天壤，丰碑彰奇特。,6
Ming,王统,谢家埠,卸却孤帆野水涯，黄尘扑面走轻车。白沙翠竹不多路，茅屋竹篱凡几家。山脚云低乌帽没，树稍风飐酒旗斜。眼前景物供诗料，独有寒梅未肯花。,5
Ming,叶子奇,其二,濛濛花上雾，五月海榴红。幽禽哢晴昼，叶底听惺憁。,5
Qing,王友亮,谢人惠玉如意联,人生几事如意者，举世忧其名；君子于玉比德焉，良工琢为器。,6
WeiJin,孙机,为刘曜进酒作,仆谷王。关右称帝皇。当持重。保土疆。轻用兵。败洛阳。祁运穷。天所亡。开大分。持一觞。,0
Ming,叶汉,送文山人还江左兼怀旧游,潮平烟月晚霏微，相送江门揽客衣。行李萧条谁共醉，乡心迢递梦先归。别愁暑雨黄梅湿，来及秋霜绿橘肥。经过虎头云水寺，旧时风景可依稀。,5
NanBei,虞羲,其二,飞狐白日晚，瀚海愁云生。羽书时断绝，刁斗昼夜惊。乘墉挥宝剑，蔽日引高旌。云屯七萃士，鱼丽六郡兵。胡笳关下思，羌笛陇头鸣。骨都先自詟，日逐次亡精。玉门罢斥堠，甲第始修营。位登万庾积，功立百行成。天长地自久，人道有亏盈。未穷激楚乐，已见高台倾。当令麟阁上，千载有雄名。,1
Yuan,王剑川,王猷溪雪（访戴安道）,心事微茫剡曲流，夜寒风定六花收。山川一色天如昼，上下交光月在舟。自醉自吟怀渺渺，兴来兴去永悠悠。归欤怕折堂前竹，首问平安如昨不。,4
Song,王安国,送德之提刑郎中赴广西,天扶开宝至熙宁，和气薰蒸瘴疠停。五管闾阎如按堵，六朝仁圣喜祥刑。欲推恩泽求肤使，果见谋猷简大庭。嗟我白头甘抱椠，看君归日上青冥。,3
Song,王次翁,闻马扩参议弃官 其一,徙薪曲突论无凭，太尉山中混耦耕。头额烂焦曾未录，参谋先已享专城。,3
Tang,李涛,句,溪声长在耳，山色不离门。扫地树留影，拂床琴有声。一言寤主宁复听，三谏不从归去来。落日长安道，秋槐满地花。,2
Yuan,林彦华,戏马台,白蛇夜断飞赤龙，长驱疾足平关中。鸿门玉碎亚父死，彭城霸气随飘风。沐猴御尊真成戏，调服群驽弃天骥。一骓岂解踏九州，事去空歌时不利。宋公不复登此丘，吊古有客悲黄楼。,4
Ming,王云凤,西山,悬崖绿树阴，坐久昼萧森。旧路皆尘迹，閒云系野心。泉声鸣别涧，鸟影落平林。欲汲龙潭水，攀罗上远岑。,5
Ming,王懋明,其四 报恩寺,禅宫雄帝里，传是报恩开。慧鸟闻钟聚，香霞望树来。塔中观世界，画里识轮回。远别维摩室，尘心未尽灰。,5
NanBei,徐陵,陇头水,陇头流水急，水急行难渡。半入隗嚣营，傍侵酒泉路。心交赠宝刀，小妇裁纨素。欲知别家久，戎衣今已故。,1
Qing,王式丹,其四,头童楸树草交加，别院荒凉噪晚鸦。尚有金源旧时物，墙根秋雨落槐花。,6
Ming,王叔承,入越观潮同陈济之诸子石门雨宿,孤帆下石门，旅宿暗秋原。两岸芦荻雨，几家桑柘村。酒堪今夕醉，心与故人论。此去钱塘近，江潮引客魂。,5
Yuan,李諴,栖霞观 其一,太行绝胜在栖霞，苍翠横空四面遮。行过清溪松顶暗，白云深处是仙家。,4
Qing,释天定,涵师峨嵋游归因赠,峨嵋西去似登天，见说亲行到顶边。古木千年都化石，衲衣六月总装棉。阴风昼洒岩端雪，急雨宵闻洞口泉。袖得图归夸示我，芒鞋踏破意忻然。,6
Ming,叶子奇,寨上过重九,客子光阴似水流，西风吹老菊花秋。今年不用登高去，人在青山最上头。,5
Song,方信孺,清海军楼,睥睨旁围百尺楼，翚飞缥缈接云浮。鲸波不动海山碧，弹压东南十四州。,3
Qing,方士淦,戊子三月望日自伊犁首途 其一,龙沙春雨细，催我上征车。不觉星河远，偏惊岁月除。生还万里客，胜读十年书。且喜传双鲤，先堪慰倚闾。,6
WeiJin,杨羲,紫微夫人授诗,二象内外泮，玄气果中分。冥会不待驾，所期贵得真。南岳铸明金，眇观倾笈𢁥。良德飞霞照，遂感灵霄人。乘飙俦衾寝，齐牢携绛云。悟叹天人际，数中自有缘。上道诚不邪，尘滓非所闻。同目咸恒象，高唱为尔因。,0
Yuan,王鉴,其二,柴门不起整十日，溪上春风来更迟。庭松自觉相忘我，野花不知开向谁。会须醅酒致元亮，祇用抱琴怀子期。所喜樊山古心在，相逢时许草堂资。,4
Tang,宋元素,刺左臂膊诗,昔日已前家未贫，苦将钱物结交亲。如今失路寻知己，行尽关山无一人。,2
Yuan,王畦,其二,钩帘早起看花飞，过雨修篁蔽竹扉。近日身如野鸥狎，得鱼逐浪竟忘归。,4
Tang,皮日休,其五 鹿亭,鹿群多此住，因构白云楣。待侣傍花久，引麛穿竹迟。经时掊玉涧，尽日嗅金芝。为在石窗下，成仙自不知。,2
Qing,王鸣雷,寄陈中洲给谏 其一,相见年华却共悲，少年曾见柳丝丝。浮生浮世有何事，花落花开能几时。一任谏书云易过，独留诗卷石难移。鬓毛焦尽青铜改，白口无情说与谁。,6
Tang,岑羲,黄金台,雕墙峻宇无不亡，蓟城筑宫国乃昌。屈身延士礼优异，四方英俊如云翔。郭生马喻真良策，亟拜乐卿为上客。兵行旬日入临淄，秦楚诸君咸辟易。夙心已雪先王耻，七十齐城祇馀二。君王先去主帅逃，叹息后人非继志。巍台悲惨朔风号，不知骑劫何时招。,2
WeiJin,郭文,金雄诗,大火有心水抱之。悠悠百年是其时。,0
Song,王景云,怡怡亭,老年常聚首，兄弟共怡怡。并坐閒挥麈，交斟醒设卮。双声频检韵，让道更敲棋。自是天伦乐，嬉游似少时。,3
Tang,元阳子,其二十,青龙本质在东宫，配合乾坤震位中。白虎自兹相见后，流珠那肯不相从。,2
WeiJin,王劭之,姜嫄颂,英英姜嫄，实德之纯。肇承灵瑞，武敏是遵。诞育岐嶷，毗赞皇纶。播殖之训，万叶攸循。,0
WeiJin,左思,魏都赋,魏国先生有睟其容，乃盱衡而诰曰：「异乎交益之士，盖音有楚夏者，土风之乖也；情有险易者，习俗之殊也。虽则生常，固非自得之谓也。昔市南宜僚弄丸，而两家之难解。聊为吾子复玩德音，以释二客竞于辩囿者也。夫泰极剖判，造化权舆。体兼昼夜，理包清浊。流而为江海，结而为山岳。列宿分其野，荒裔带其隅。岩冈潭渊，限蛮隔夷，峻危之窍也。蛮陬夷落，译导而通，鸟兽之氓也。正位居体者，以中夏为喉，不以边垂为襟也。长世字氓者，以道德为藩，不以袭险为屏也。而子大夫之贤者，尚弗曾庶翼等威，附丽皇极。思禀正朔，乐率贡职。而徒务于诡随匪人，宴安于绝域。荣其文身，骄其险棘。缪默语之常伦，牵胶言而踰侈。饰华离以矜然，假倔彊而攘臂。非醇粹之方壮，谋舛駮于王义。孰愈寻靡䓑于中逵，造沐猴于棘刺。剑阁虽嶛，凭之者蹶，非所以深根固蒂也。洞庭虽浚，负之者北，非所以爱人治国也。彼桑榆之末光，踰长庚之初辉。况河冀之爽垲，与江介之湫湄。故将语子以神州之略，赤县之畿。魏都之卓荦，六合之枢机。于时运距阳九，汉网绝维。奸回内赑，兵缠紫微。翼翼京室，眈眈帝宇，巢焚原燎，变为煨烬，故荆棘旅庭也。殷殷寰内，绳绳八区，锋镝纵横，化为战场，故麋鹿寓城也。伊洛榛旷，崤函荒芜。临菑牢落，鄢郢丘墟。而是有魏开国之日，缔构之初。万邑譬焉，亦独犨麋之与子都。培塿之与方壶也。且魏地者，毕昴之所应，虞夏之馀人。先王之桑梓，列圣之遗尘。考之四隈，则八埏之中；测之寒暑，则霜露所均。卜偃前识而赏其隆，吴札听歌而美其风。虽则衰世，而盛德形于管弦；虽踰千祀，而怀旧蕴于遐年。尔其疆域，则旁极齐秦，结凑冀道。开胸殷卫，跨蹑燕赵。山林幽岟，川泽回缭。恒碣砧𥔲于青霄，河汾浩涆而皓溔。南瞻淇澳，则绿竹纯茂；北临漳滏，则冬夏异沼。神钲迢递于高峦，灵响时惊于四表。温泉毖涌而自浪，华清荡邪而难老。墨井盐池，玄滋素液。厥田惟中，厥壤惟白。原隰畇畇，坟衍厈厈。或嵬𡾋而复陆，或熿朗而拓落。乾坤交泰而絪缊，嘉祥徽显而豫作。是以兆朕振古，萌柢畴昔。藏气谶纬，閟象竹帛。迥时世而渊默，应期运而光赫。暨圣武之龙飞，肇受命而光宅。爰初自臻，言占其良。谋龟谋筮，亦既允臧。修其郛郭，缮其城隍。经始之制，牢笼百王。画雍豫之居，写八都之宇。鉴茅茨于陶唐，察卑宫于夏禹。古公草创，而高门有闶；宣王中兴，而筑室百堵。兼圣哲之轨，并文质之状。商丰约而折中，准当年而为量。思重爻，摹《大壮》。览荀卿，采萧相。𠊩拱木于林衡，授全模于梓匠。遐迩悦豫而子来，工徒拟议而骋巧。阐钩绳之筌绪，承二分之正要。揆日晷，考星耀。建社稷，作清庙。筑曾宫以回匝，比冈隒而无陂。造文昌之广殿，极栋宇之弘规。㠚若崇山崛起以崔嵬，髧若玄云舒蜺以高垂。瑰材巨世，𡍪㙷参差。枌橑复结，栾栌叠施。丹梁虹申以并亘，朱桷森布而支离。绮井列疏以悬蒂，华莲重葩而倒披。齐龙首而涌霤，时梗概于滮池。旅楹闲列，晖鉴抰振。榱题黮𪒡，阶𨺠嶙峋。长庭砥平，钟簴夹陈。风无纤埃，雨无微津。岩岩北阙，南端逌遵。竦峭双碣，方驾比轮。西辟延秋，东启长春。用觐群后，观享颐宾。左则中朝有赩，听政作寝。匪朴斲斫，去泰去甚。木无彫锼，土无绨锦。玄化所甄，国风所禀。于前则宣明显阳，顺德崇礼。重闱洞出，锵锵济济。珍树猗猗，奇卉萋萋。蕙风如薰，甘露如醴。禁台省中，连闼对廊。直事所繇，典刑所藏。蔼蔼列侍，金蜩齐光。诘朝陪幄，纳言有章。亚以柱后，执法内侍。符节谒者，典玺储吏。膳夫有官，药剂有司。肴醳顺时，腠理则治。于后则椒鹤文石，永巷壶术。楸梓木兰，次舍甲乙。西南其户，成之匪日。丹青焕炳，特有温室。仪形宇宙，历像贤圣。图以百瑞，綷以藻咏。芒芒终古，此焉则镜。有虞作绘，兹亦等竞。右则疏圃曲池，下畹高堂。兰渚莓莓，石濑汤汤。弱葼系实，轻叶振芳。奔龟跃鱼，有𥉻吕梁。驰道周屈于果下，延阁胤宇以经营。飞陛方辇而径西，三台列峙以峥嵘。亢阳台于阴基，拟华山之削成。上累栋而重霤，下冰室而冱冥。周轩中天，丹墀临猋。增搆峨峨，清尘彯彯。云雀踶甍而矫首，壮翼摛镂于青霄。雷雨窈冥而未半，皦日笼光于绮寮。习步顿以升降，御春服而逍遥。八极可围于寸眸，万物可齐于一朝。长涂牟首，豪徼互经。晷漏肃唱，明宵有程。附以兰锜，宿以禁兵。司卫闲邪，钩陈罔惊。于是崇墉浚洫，婴堞带涘。四门䡾䡾，隆厦重起。凭太清以混成，越埃壒而资始。藐藐标危，亭亭峻趾。临焦原而不恍，谁劲捷而旡𤟧？与冈岑而永固，非有期乎世祀。阳灵停曜于其表，阴祇濛于其里。菀以玄武，陪以幽林。缭垣开囿，观宇相临。硕果灌丛，围木竦寻。篁筱怀风，蒲陶结阴。回渊漼，积水深。蒹葭贙，雚蒻森。丹藕凌波而的皪，绿芰泛涛而浸潭。羽翮颉颃，鳞介浮沈。栖者择木，雊者择音。若咆渤澥与姑馀，常鸣鹤而在阴。表清籞，勒虞箴。思国恤，忘从禽。樵苏往而无忌，即鹿纵而匪禁。腜腜坰野，奕奕菑亩。甘荼伊蠢，芒种斯阜。西门溉其前，史起灌其后。墱流十二，同源异口。畜为屯云，泄为行雨。水澍粳稌，陆莳稷黍。黝黝桑柘，油油麻纻。均田画畴，蕃庐错列。姜芋充茂，桃李荫翳。家安其所，而服美自悦。邑屋相望，而隔踰奕世。内则街冲辐辏，朱阙结隅。石杠飞梁，出控漳渠。疏通沟以滨路，罗青槐以荫涂。比沧浪而可濯，方步櫩而有踰。习习冠盖，莘莘蒸徒。斑白不提，行旅让衢。设官分职，营处署居。夹之以府寺，班之以里闾。其府寺则位副三事，官踰六卿。奉常之号，大理之名。厦屋一揆，华屏齐荣。肃肃阶䦳，重门再扃。师尹爰止，毗代作桢。其闾阎则长寿吉阳，永平思忠。亦有戚里，寘宫之东。闬出长者，巷苞诸公。都护之堂，殿居绮窗。舆骑朝猥，蹀㩻其中。营客馆以周坊，饰宾侣之所集。玮丰楼之闬闳，起建安而首立。葺墙幂室，房庑杂袭。剞劂罔掇，匠斲积习。广成之传无以畴，槁街之邸不能及。廓三市而开廛，籍平逵而九达。班列肆以兼罗，设阛阓以襟带。济有无之常偏，距日中而毕会。抗旗亭之峣薛，侈所覜之博大。百隧毂击，连轸万贯。凭轼捶马，袖幕纷半。壹八方而混同，极风采之异观。质剂平而交易，刀布贸而无算。财以工化，贿以商通。难得之货，此则弗容。器周用而长务，物背窳而就攻。不鬻邪而豫贾，著驯风之醇醲。白藏之藏，富有无堤。同赈大内，控引世资，賨幏积墆，琛币充牣。关石之所和钧，财赋之所厎慎。燕弧盈库而委劲，冀马填厩而驵骏。至乎勍敌纠纷，庶土罔宁。圣武兴言，将曜威灵。介冑重袭，旌旗跃茎。弓珧解檠，矛鋋飘英。三属之甲，缦胡之缨。控弦简发，妙拟更嬴。齐被练而铦戈，袭偏裻以䜋列。毕出征而中律，执奇正以四伐。硕画精通，目无匪制。推锋积纪，铓气弥锐。三接三捷，既书亦月。剋剪方命，吞灭咆炰。云撤叛换，席卷虔刘。祲威八纮，荒阻率由。洗兵海岛，刷马江洲。振旅䡘䡘，反旆悠悠。凯归同饮，疏爵普畴。朝无刓印，国无费留。丧乱既弭而能宴，武人归兽而去战。萧斧戢柯以柙刃，虹旌摄麾以就卷。斟《洪范》，酌典宪。观所恒，通其变。上垂拱而司契，下缘督而自劝。道来斯贵，利往则贱。囹圄寂寥，京庾流衍。于时东鳀即序，西倾顺轨。荆南怀惠，朔北思韪。绵绵迥涂，骤山骤水。襁负赆贽，重译贡篚。髽首之豪，鐻耳之杰。服其荒服，敛衽魏阙。置酒文昌，高张宿设。其夜未遽，庭燎晢晢。有客祁祁，载华载裔。岌岌冠縰，累累辫发。清酤如济，浊醪如河。冻醴流澌，温酎跃波。丰肴衍衍，行庖皤皤。愔愔醧宴，酣宴无哗。延广乐，奏九成。冠《韶夏》，冒《六茎》。傮响起，疑震霆。天宇骇，地庐惊。亿若大帝之所兴作，二嬴之所曾聆。金石丝竹之恒韵，匏土革木之常调。干戚羽旄之饰好，清讴微吟之要妙。世业之所日用，耳目之所闻觉。杂糅纷错，兼该泛博。鞮鞻所掌之音，韎昧任禁之曲。以娱四夷之君，以睦八荒之俗。既苗既狩，爰游爰豫。藉田以礼动，大阅以义举。备法驾，理秋御。显文武之壮观，迈梁驺之所著。林不槎蘖，泽不伐夭。斧斨以时，罾𦉾以道。德连木理，仁挺芝草。皓兽为之育薮，丹鱼为之生沼。矞云翔龙，泽马亍阜。山图其石，川形其宝。莫黑匪乌，三趾而来仪。莫赤匪狐，九尾而自扰。嘉颖离合以䔿䔿，醴泉涌流而浩浩。显祯祥以曲成，固触物而兼造。盖亦明灵之所酬酢，休徵之所伟兆。旼旼率土，迁善罔匮。沐浴福应，宅心醰粹。馀粮栖亩而弗收，颂声载路而洋溢。河洛开奥，符命用出。翩翩黄鸟，衔书来讯。人谋所尊，鬼谋所秩。刘宗委驭，巽其神器。窥玉策于金縢，案图箓于石室。考历数之所在，察五德之所莅。量寸旬，涓吉日。陟中坛，即帝位。改正朔，易服色。继绝世，脩废职。徽帜以变，器械以革。显仁翌明，藏用玄默。菲言厚行，陶化染学。雠校篆籀，篇章毕觌。优贤著于扬历，匪孽形于亲戚。本枝别干，蕃屏皇家。勇若任城，才若东阿。抗旌则威噞秋霜，摛翰则华纵春葩。英哲雄豪，佐命帝室。相兼二八，将猛四七。赫赫震震，开务有谧。故令斯民睹泰阶之平，可比屋而为一。算祀有纪，天禄有终。传业禅祚，高谢万邦。皇恩绰矣，帝德冲矣。让其天下，臣至公矣。荣操行之独得，超百王之庸庸。追亘卷领与结绳，眷留重华而比踪。尊卢赫胥，羲农有熊。虽自以为道，洪化以为隆。世笃玄同，奚遽不能与之踵武而齐其风？是故料其建国，析其法度。咨其考室，议其举厝。复之而无斁，申之而有裕。非疏粝之士所能精，非鄙俚之言所能具。至于山川之倬诡，物产之魁殊。或名奇而见称，或实异而可书。生生之所常厚，洵美之所不渝。其中则有鸳鸯交谷，虎涧龙山。掘鲤之淀，盖节之渊。翅翅精卫，衔木偿怨。常山平干，钜鹿河间。列真非一，往往出焉。昌容练色，犊配眉连。玄俗无影，木羽偶仙。琴高沈水而不濡，时乘赤鲤而周旋。师门使火以验术，故将去而林燔。易阳壮容，卫之稚质。邯郸躧步，赵之鸣瑟。真定之梨，故安之栗。醇酎中山，流湎千日。淇洹之笋，信都之枣。雍丘之粱，清流之稻。锦绣襄邑，罗绮朝歌。绵纩房子，缣总清河。若此之属，繁富夥够。非可单究，是以抑而未罄也。盖比物以错辞，述清都之闲丽。虽选言以简章，徒九复而遗旨。览《大易》与《春秋》，判殊隐而一致。末上林之隤墙，本前脩以作系。其军容弗犯，信其果毅。纠华绥戎，以戴公室。元勋配管敬之绩，歌钟析邦君之肆。则魏绛之贤有令闻也。闲居隘巷，室迩心遐。富仁宠义，职竞弗罗。千乘为之轼庐，诸侯为之止戈。则干木之德自解纷也。贵非吾尊，重士踰山。亲御监门，嗛嗛同轩。搦秦起赵，威振八蕃。则信陵之名若兰芬也。英辩荣枯，能济其厄。位加将相，窒隙之策。四海齐锋，一口所敌，张仪、张禄亦足云也。搉惟庸蜀与鸲鹊同窠，句吴与蛙黾同穴。一自以为禽鸟，一自以为鱼鳖。山阜猥积而踦𨄅，泉流迸集而咉咽。隰壤瀸漏而沮洳，林薮石留而芜秽。穷岫泄云，日月恒翳。宅土熇暑，封疆障疠。蔡莽螫剌，昆虫毒噬。汉罪流禦，秦馀徙㡂。宵貌蕞陋，禀质遳脆。巷无杼首，里罕耆耋。或魋髻而左言，或镂肤而钻发。或明发而嬥歌，或浮泳而卒岁。风俗以韰果为婳，人物以戕害为艺。威仪所不摄，宪章所不缀。由重山之束阨，因长川之裾势。距远关以窥𨵦，时高樔而陛制。薄戍绵幂，无异蛛蝥之网；弱卒琐甲，无异螳螂之卫。与先世而常然，虽信险而剿绝。揆既往之前迹，即将来之后辙。成都迄已倾覆，建邺则亦颠沛。顾非累卵于叠棋，焉至观形而怀怛！权假日以馀荣，比朝华而庵蔼。览麦秀与《黍离》，可作谣于吴会」。先生之言未卒，吴蜀二客，䂄焉相顾，𥉉焉失所。有腼瞢容，神惢形茹。弛气离坐，㥏墨而谢。曰：「仆党清狂，怵迫闽濮。习蓼虫之忘辛，玩进退之惟谷。非常寐而无觉，不睹皇舆之轨躅。过以𠆩剽之单慧，历执古之醇听。兼重悂以貤缪，偭辰光而罔定。先生玄识，深颂靡测。得闻上德之至盛，匪同忧于有圣。抑若春霆发响，而惊蛰飞竞。潜龙浮景，而幽泉高镜。虽星有风雨之好，人有异同之性。庶觌蔀家与剥庐，非苏世而居正。且夫寒谷丰黍，吹律暖之也。昏情爽曙，箴规显之也。虽明珠兼寸，尺璧有盈。曜车二六，三倾五城，未若申锡典章之为远也。亮曰：日不双丽，世不两帝。天经地纬，理有大归。安得齐给守其小辩也哉」！,0
Ming,王绅,和滕至刚韵兼简顶玄极长老二首 其一,落落星悬晓，依依柏傲林。文章千古事，湖海十年心。一别巴川远，重逢岁月深。旧交谁在眼，惟子最知音。,5
NanBei,王僧孺,咏捣衣诗,足伤金管遽，多怆缇光促。露团池上紫，风飘庭里绿。下机骛西眺，鸣砧遽东旭。芳汗似兰汤，雕金辟龙烛。散度广陵音，掺写渔阳曲。别鹤悲不已，离鸾断还续。尺素在鱼肠，寸心凭雁足。,1
Tang,僧灵澈,东林寺酬韦丹刺史①,年老心闲无外事，麻衣草座亦容身。相逢尽道休官好，林下何曾见一人。,2
Song,仇伯玉,其二,山鸦营巢欲哺儿，晴杏拆早先离披。盘回一径穿碧筱，谷口数家耕水湄。,3
Yuan,汪珍,送族叔平仲赴都谒选,诏出如纶士气张，行应辟命称材良。从来笔下波澜阔，合近天边雨露香。汉水彭城形胜在，燕花蓟月道途长。万金信好君须寄，最是高堂念有方。,4
