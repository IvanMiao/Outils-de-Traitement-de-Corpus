Dynasty,Author,Title,Content,lable
NanBei,刘删,登庐山,野烟出炉上，山花落镜前。危梁取大壑，瀑布挂中天。秦始眺宇宙，汉武上旌旃。结庐分往籍，留艑映遐年。,1
Song,毛渐,桃源洞,洞门流水日潺潺，桃坞依然枕水边。春色年年花自好，游人谁复遇婵娟。,3
WeiJin,徐干,于清河见挽船士新婚与妻别诗,与君结新婚，宿昔当别离。凉风动秋草，蟋蟀鸣相随。冽冽寒蝉吟，蝉吟抱枯枝。枯枝时飞扬，身体忽迁移。不悲身迁移，但惜岁月驰。岁月无穷极，会合安可知。愿为双黄鹄，比翼戏清池。,0
Yuan,吴莱,浦阳十景 其一 仙华岩雪,手倚晨扃一渺漫，山神拥出玉巑岏。光侵道者祠星室，迹破樵家斲药坛。石笋撑空穿宿瞑，天机织素挂馀寒。俄然唤醒西南梦，怕作松州徼外看。,4
NanBei,谢庄,其五 歌赤帝（七言。依火数。）,龙精初见大火中，朱光北至圭景同。帝在在离寔司衡，水雨方降木槿荣。庶物盛长咸殷阜，恩覃四冥被九有。,1
Song,王祜,句 其一,花片已随山下水，云层虚锁河中春。,3
Tang,石贯,和主司王起（一作和主司酬周侍郎）,重德由来为国生，五朝清显冠公卿。风波久伫济川楫，羽翼三迁出谷莺。绛帐青衿同日贵，春兰秋菊异时荣。孔门弟子皆贤哲，谁料穷儒忝一名。,2
NanBei,张缵,怀音赋,伊宗周之令望，巡召南而述职。襟带郧夏之乡，宣条江汉之域。服诗书于怀袖，抱仁义于胸臆。总九德以栖身，横四溟而抚翼。循微躬之末迹，谬驰传于衡嶷。由洞庭而左转，指酃醴而为期。仰芳尘于夏汭，路将近而弥滋。棹陵波以遄务，舟望浦而倦迟。自清光之未觏，逾一纪以历兹。敢凭情于往昔，逢君恩之未遗。陪桂苑之良游，接兰台之高会。既醉酒以饱德，亦倾羞而缓带。感平原之爱客，伤岐路之难留。恋西园之馀赏，泣南浦之徂舟。结烦言于将赠，情有重乎琳球。顾龙门其不见，过夏首而西浮。申服义之未沫，长记言于还邮。,1
Yuan,李穑,渡鸭绿,熏风吹客路，落日照乡关。小雨波声急，平波草色寒。北征通万里，东去接三韩。驷马今安在，吾生愧满颜。,4
Ming,王鸣雷,夏日顾家园亭望潮,顾家好亭子，夏坐午风轻。阶蚁无私食，园蜂有序行。池深荷气浅，竹密磬声清。人事多升灭，寒潮不世情。,5
Ming,王宾,琵琶泉（旧治通判厅西，清冽可酿酒）,有时流出响嘈嘈，相似甘州破里高。终不教他司马泣，又分香韵在春醪。,5
WeiJin,卢谌,其十,由余片言，秦人是惮。日磾效忠，飞声有汉。桓桓抚军，古贤作冠。来牧幽都，济厥涂炭。,0
Song,丁高林,山,东皇太一司花命，花落花开老岁华。天地精英无着处，今朝开到牡丹花。千山桃李尽舆台，独有梅花是相材。定是傅岩传得种，年年商正又花开。红尘世界梦都迷，我正闲吟得意诗。夜气清时天地别，梅花头上看参旗。,3
Yuan,王鹏,九日,老逢佳节倍咨嗟，落日风吹雁影斜。犹恐明年头更白，篱边随分插黄花。,4
Qing,王惟诚,其二,杭州莫道胜苏州，十次停桡到虎邱。浙上清风江上月，浓妆淡抹两勾留。,6
Yuan,李谷,送许理问,自君在东省，有口说清贫。始慕曳裾客，终惭入幕宾。平生唯节义，出处岂缁磷。别酒休辞醉，黄花笑杀人。,4
Tang,羊士谔,暮秋言怀,城隅凝䌽画，红树带青山。迟客金尊晚，谈空玉柄闲。驰晖三峡水，旅梦百劳关。非是淮阳薄，丘中只望还。,2
Ming,文益成,洪原县楼。赠别朴公（鸣渭。）,关塞一杯酒，送君归洛城。县亭多海瘴，客路少春晴。乡思凄难禁，离怀郁未平。驿楼明月夜，应记此时情。,5
Ming,史鉴,一鹤为南京唐道士赋,爱尔仙家骥，苍松映缟衣。一声清夜唳，片影上天飞。赤壁横江过，青城被箭归。飘然游物外，几见世人非。,5
Song,冉居常,其二,粉袍切勿笑冬烘，且踏烧残鼠尾踪。总是炎蒸同造榜，不妨衣钵继登庸。云移白帝鹏霄近，月入清秋桂子浓。愿得词锋倚天剑，借君雷雨化蛟龙。,3
Qing,牛焘,其九 巨甸（其地养蚕织茧，最宜牡丹。）,山市霭晴岚，山光一抹蓝。春归铜柱北，花发铁桥南。风暖香抽麦，江晴晓浴蚕。鼠姑连岁好，留醉客停骖。,6
Ming,文益成,禁中立春帖,阴尽阳初长，天心圣自知。休祥从此盛，日照万年枝。,5
Song,文天祥,景定壬戌司户弟生日有感赋诗,夏中与秋仲，兄弟客京华。椒柏同欢贺，萍蓬可叹嗟。孤云在何处，明岁却谁家。料想亲帏喜，中堂自点茶。,3
Yuan,僧行端,山居二首 其一,山木交柯莎满庭，马蹄且不污岩扃。篝灯对雪坐吟偈，拥裓绕泉行课经。睡少每知茶有验，病多常怪药无灵。金园一岁一牢落，谁似孤松长自青。,4
Tang,王轩,西施,佳人去千载，溪山久寂寞。野水浮白烟，岩花自开落。猿鸟旧清音，风月闲楼阁。无语立斜阳，幽情入天幕。,2
Tang,李渊,嘲苏世长①,名长意短，口正心邪。弃忠贞于郑国，忘信义于吾家。,2
Ming,叶逢元,十四夜酌月,莫厌空庭坐，移觞更竹前。今年花尽发，此夜月将圆。尝与终古士，同推陶令贤。良辰忽欲过，一㪷且颓然。,5
NanBei,僧宝志,其五 静乱不二,声闻厌喧求静，犹如弃面求饼。饼即从来是面，造作随人百变。烦恼即是菩提，无心即是无境。生死不异涅盘，贪嗔如焰如影。智者无心求佛，愚人执邪执正。徒劳空过一生，不见如来妙顶。了达淫欲性空，镬汤炉炭自冷。,1
Song,净圆,其十一 西方好,西方好，清旦供尤佳。缥缈仙云随宝仗，轻盈衣裓贮天华。十万去非赊。诸佛土，随念遍河沙。莲掌抚摩亲授记，潮音清妙响频伽。时至即还家。,3
Qing,于右任,其二,横度天山去，横度天山归。瑶池在何处？白云来去飞。,6
Qing,方士淦,春墅招游琅琊山馆作放歌行,春风骀宕景物妍，有客邀我访焦先。乘舟径到海门边，我欲从之俗虑牵。济胜无具徒迁延，琅琊山馆主人贤。招我同游淮山巅，两家昆季都随肩。山石荦确草芊芊，楼阁位置殊天然。花鸟相伴何新鲜，扶疏高树卓峰尖。主人劳瘁几多年，酒酣我欲枕流眠。惜哉兹山竟无川，我闻佩刀刺飞泉。卓锡亦能引涓涓，乃知人定能胜天。曷不凿石将池穿，导源而下成方圆。一朝雨注鸣潺潺，空明相映澹若烟。他日重游缔宿缘，淋漓濡墨拟张颠。联句何妨险韵拈，更诵《南华秋水》篇。,6
NanBei,鹿悆,其二,援琴起何调，幽兰与白雪。丝管韵未成，莫使弦响绝。,1
Qing,王元勋,和钱溉亭梦游庐山观瀑布歌,闻有金仙控鸾龙，纵观宇宙探鸿蒙。朝行五岳雷雨上，暮宿三山云海重。卢敖汗漫未足从，耸身直上凌紫穹。手擘昆仑双玉峰，俯视银河下注声淙淙。生小学道嗟无功，十年安神存绛宫。丹砂如雪铅华红，药成自谓得轻举，罡风吹落尘埃中。咫尺名山不可到，何况远蹑万里浩荡之遐踪。匡庐九叠张屏风，昔年江上曾相逢。遥瞻瀑布挂苍壁，恍讶层霄垂白虹。树色半岩遮欲断，云阴几叠穿还通。飞流溅洒金芙蓉，上有五老招我巢云松。轻帆驾浪何匆匆，犹看练光雪影断续明林丛。回首旧游成断梦，徒余景象罗心胸。世间好梦不易得，恨君昔梦无由同。岂真君身有仙骨，远随颢气高飞冲。七岭双阙青濛濛，峦阜围合无西东。但见水帘不卷千尺垂珑璁，蘧然一枕得大适，纷如万虑都虚空。曾否石梁桂树下，玉杯承露逢老翁。如何不获一援手，摧眉戢翼归樊笼。学仙不成且饮酒，穷愁莫放玻璃钟。兴发正须寻李白，入社自可招陶公，醉乡岁月何从容。九派雪山带萦结，十洲香草花蒙茸。眼底方将卑华嵩，直看海水壁立磨青铜，吾将与君神游八极相与无终穷。,6
Tang,李适之,送贺秘监归会稽诗,圣代全高尚，玄风阐道微。筵开百僚饯，诏许二疏归。仙记题金箓，朝章换羽衣。悄然承睿藻，行路满光辉。,2
Yuan,汪泽民,紫山寺晚望山门,胜绝瞿硎地，中藏六洞天。山门云引路，石室月通泉。鸟径莓苔涩，僧房紫翠连。曾闻地主说，怅望夕阳边。,4
Ming,丁寿岗,残菊,扑丛残菊色，秋老若为心。但傲风霜重，宁知岁月深。堪怜香欲歇，莫厌酒频斟。若待数三日，粘枝不见金。,5
Yuan,周霆震,辛丑除夕,雨雪徂年日，乾坤厌乱馀。战争吴会阻，消息朔风虚。虎眩投眢井，燐冤集故墟。事机恒倚伏，天意竟何如。,4
Qing,丁敬,同厉樊榭杭堇浦王茨檐汪西颢符南竹游城东报国院池上分韵得门字僧静山妙于茗事频供不倦,清池临净域，一径隐城根。鱼意不嫌客，鸟言如在村。趣增茶串妙，静觉石阑温。与共论诗久，谁参不二门。,6
Tang,吕岩,其十三,个个觅长生，根元不易寻。要贪天上宝，须去世间琛。炼就水中火，烧成阳内阴。祖师亲有语，一味水中金。,2
Ming,王周,其三,万里烽烟促战袍，此行休独叹贤劳。吴花越草迎兵甲，海岫江峰壮节旄。投笔仲升终树绩，题桥司马业偏高。驱驰莫讶罗浮远，歌凯还朝称夏曹。,5
Song,王震,梳洗台,俗缘磨未尽，空山傍妆台。溪云惹粉黛，岩花宝靥开。,3
NanBei,褚沄,赋得蝉诗,避雀芳枝里，飞空华殿曲。天寒响屡嘶，日暮声愈促。繁吟如欲尽，长韵还相续。饮露非表清，轻身易知足。,1
Qing,丁谦,其二,种竹得幽趣，种兰有幽芬。孤怀澹相寄，非期世所闻。东邻有隐士，洒然离俗氛。朝夕过我游，结契连风云。赠君流黄机，报我蜀锦纹。锦纹织奇字，密意通殷勤。殷勤那敢负，誓绝莸与薰。春花与春草，向荣各欣欣。相期共樽酒，薄醉眼斜曛。,6
Ming,文翔凤,其四,柳拂寿阳城，剪剪条，攀折自劳劳。,5
Yuan,仇自坚,记先祖嘉议公遗事①,歙州山水似桐乡，先子神游岁月长。乌府落成存旧柏，黄山遗爱说甘棠。名题梵宇祈亲寿，文刻丛祠祷岁穰。百世图经公论在，巳闻名字入循良。,4
Tang,新罗僧,偈,三千里路礼师颜，师已归真塔已关。鬼神哭泣嗟无主，空山只见水潺湲。,2
Ming,王玉峰,捣练子,年向老。志偏豪。拟脱蓝袍换绿袍。不愁观榜朋侪少。,5
Tang,史昂,野外遥占浑将军,山头一队欲凌云，白马红旗出众群。诸人气色不如此，祇应者个是将军。,2
Ming,王在晋,其二,周南旋旆指三齐，霜落丹枫叶满溪。江上同人吾老矣，天涯游子赋归兮。急流自昔臣邻重，姱节重烦御墨题。黄发向来堪顾问，征书东下莫言稽。,5
Qing,王吉武,许由瓢,瓢挂树，一叶轻。风吹濩落夜有声，不若弃之梦亦清。天下非大瓢非细，身外之物总为累。,6
NanBei,谢灵运,从游京口北固应诏诗,玉玺戒诚信，黄屋示崇高。事为名教用，道以神理超。昔闻汾水游，今见尘外镳。鸣笳发春渚，税銮登山椒。张组眺倒景，列筵瞩归潮。远岩映兰薄，白日丽江皋。原隰荑绿柳，墟囿散红桃。皇心美阳泽，万象咸光昭。顾己枉维絷，抚志惭场苗。工拙各所宜，终以反林巢。曾是萦旧想，览物奏长谣。,1
Yuan,汪珍,西溪,黄叶三叉路，清溪十里村。苍藤悬古木，流水带荒原。岁晚牛羊瘦，天寒鸟雀喧。居人恋风土，耕凿长儿孙。,4
Tang,纥干著,古仙词,珠幡绛节晓霞中，汉武清斋待少翁。不向人间恋春色，桃花自满紫阳宫。,2
WeiJin,许询,农里诗,亹亹玄思得，濯濯情累除。,0
Tang,朱景玄,飞云亭,上结孤圆顶，飞轩出泰清。有时迷处所，梁栋晓云生。,2
Ming,王谊,谪居后归访钱清陈文达相与酌酒话旧凄然有感翌日赋此却寄,廿载辽阳悲窜逐，感君一见故情多。常同幕府谈棋坐，曾向辕门倚剑歌。越国青山愁里望，清江明月梦中过。南归重喜开文会，其奈萧萧鬓雪何。,5
NanBei,鲍令晖,其二,君子将遥役，遗我双题锦。临当欲去时，复留相思枕。题用常著心，枕以忆同寝。行行日已远，转觉思弥甚。,1
Qing,王昙,其三,似折三公臂，难支五斗腰。冰花戕宅相，霰米活孙条。伸屈终身事，荣枯一命招。分明忙举子，人树两无聊。,6
Ming,叶小鸾,春日晓妆（丁卯，十二岁）,揽镜晓风清，双蛾岂画成。簪花初欲罢，柳外正莺声。,5
Ming,尹耕,其八,少小家居古北平，熟闻边事惯轻生。双旌夜渡桑乾水，一剑朝冲可汗营。排闼未陈忧世疏，弃繻空有愤时缨。沧江卧病今虚晚，鸿雁秋风旅梦惊。,5
WeiJin,潘岳,其三,曜灵运天机，四节代迁逝。凄凄朝露凝，烈烈夕风厉。奈何悼淑俪，仪容永潜翳。念此如昨日，谁知已卒岁。改服从朝政，哀心寄私制。茵帱张故房，朔望临尔祭。尔祭讵几时，朔望忽复尽。衾裳一毁撤，千载不复引。亹亹期月周，戚戚弥相悯。悲怀感物来，泣涕应情陨。驾言陟东阜，望坟思纡轸。徘徊墟墓间，欲去复不忍。徘徊不忍去，徙倚步踟蹰。落叶委埏侧，枯荄带坟隅。孤魂独茕茕，安知灵与无。投心遵朝命，挥涕强就车。谁谓帝宫远，路极悲有馀。,0
Tang,李华,杂诗六首 其一,黄钟叩元音，律吕更循环。邪气悖正声，郑卫生其间。典乐忽涓微，波浪与天浑。嘈嘈鸱枭动，好鸟徒绵蛮。王吉归乡里，甘心长闭关。,2
Qing,王朝元,其三,长驱未得歼蛮戎，夕岭军中落将星。带甲雄师色尽墨，储粮佳士气如霆。忠魂不逐虫沙没，大节常昭汗简青。泪洒西风蜀父老，浣花溪畔吊英灵。,6
Yuan,耶律楚材,西域河中十咏 其一,寂寞河中府，连甍及万家。葡萄亲酿酒，杷榄看开花。饱啖鸡舌肉，分餐马首瓜。人生唯口腹，何碍过流沙。,4
Qing,方玉润,冠县令,冠县令，一家血染粤贼刃。咸丰甲寅三月朔，贼旗蜂拥来何迅。一炮已毁二黄纛，忽复小旗挥四阵。四阵四门乱云集，常山蛇难首尾应。回身巷战贼盈衢，只手犹能戮枭獍。力尽成禽那肯屈，张巡原抱男儿性。旁有一仆亲瞩目，先砍公头后公腹。后堂烈妇并烈女，五人同时遭残酷。犹幸婴儿属乳母，天留一脉继良族。吁嗟乎！智者婢，义者仆，烈者妇，忠者牧。滇南节义冠青犊。,6
Qing,王崇简,其二,殉国曾闻有数公，犯颜敢谏向来同。卫宫几见杨文义，伏辇还逢嵇侍中。荆棘荒凉悲夜月，蟪蛄哀怨吊秋风。至今箕尾光难灭，古木寒烟恨不穷。,6
Qing,王汝璧,秋夜同人小集水月亭用昌黎曲江荷花行韵,连天白露秋山净，山光在水天如镜。方亭团坐三五人，案户天河正当正。波心倒映台符六，三朵红云烂盈目。星冠翠盖来娑娑，世间尤物原无多。吴郎拍遍普庵咒，张生唱出《西州》歌。我舞巴歈惭下里，碎玉喷珠落池里。金波杳杳月未来，呼之不出聊举杯。红镫翕赩夜珠泣，莲花欲落镫花开。好待银蟾推驾玉轮出，青天碧海昔昔相趋陪。,6
Song,文彦博,巫山高,巫山高不极，高与碧穹齐。朝云常蔼蔼，暮雨复凄凄。髣髴闻珠佩，依稀认绣袿。无能留彼美，徒使梦魂迷。,3
Tang,朱存,金陵览古 北渠,金殿分来玉砌流，黑龙湖彻凤池头。后庭花落恩波断，翻与南唐作御沟。,2
Song,方岳,其三,笔橐上严宸，真为侍从臣。袖中周礼在，言外孔堂春。亟草閒居赋，宁惭勇退人。空馀文作冢，书带已成尘。,3
Yuan,王恽,其二,享福年几百，升堂拜庆三。丰容宜象服，阴教动周南。子孝终身慕，家贫极旨甘。并将风树感，彤史后来谭。,4
Tang,僧玄幽,题京兆大兴善寺释南素院,三万莲经三十春，半生不蹋院门尘。,2
Yuan,李俊民,河桥成① 其一,预积他山木，重新两岸堤。龙依天上卧，虹傍水心低。不假鞭秦石，何劳立蜀犀。落成应有日，谁向柱先题。,4
NanBei,张正见,洛阳道,曾城启旦扉，上路落春晖。柳影缘沟合，槐花夹岸飞。苏合弹珠罢，黄间负翳归。红尘暮不息，相看连骑稀。,1
NanBei,萧纲,其三,悠悠悬旆旌，知向陇西行。减灶驱前马，衔枚进后兵。沙飞朝似幕，云起夜疑城。回山时阻路，绝水亟稽程。往年郅支服，今岁单于平。方欢凯乐盛，飞盖满西京。,1
NanBei,萧子范,望秋月诗,河汉东西阴，清光此夜出。入帐华珠被，斜筵照宝瑟。霜惨庭上兰，风鸣檐下橘。独见伤心者，孤灯坐幽室。,1
Ming,尤侗,送宋牧仲榷使赣州,帝京云物睹阳回，赋别登临宋玉才。征棹正随寒雁去，放衙应及早梅开。金娥升处留妆阁，木客吟成乞酒杯。身在江湖心魏阙，青春还上郁孤台。,5
Ming,王炼,赠幕史粹公罢政归钓鳌台,几载金华宦业成，晚归鳌海钓舟轻。漫思鲈鲙间投饵，每笑羊裘浪得名。半柱白云春昼永，一竿明月夜潮生。同游喜有老太仆，日向沧浪共濯缨。,5
Qing,王芑孙,其十二,连襟报诺便烹羊，教主前头设誓长。绿毯舁来扶上马，娇羞未肯拜姑章。,6
Yuan,王国器,踏莎行 黛眉颦色,淡扫春痕，轻笼芳靥。捧心不效吴宫怨。楚梅酸蹙翠尖纤，湘烟碧聚愁萋茜。绀羽寒凝，月钩金滟。莺吭咽处微偷敛。新翻舞态太娇娆，镜中蛾绿和香点。,4
Yuan,周南老,吊石崇墓,城西多岩壑，信美非金谷。荆州石刺史，胡为此埋玉。缅怀步障春，云锦烂绮缛。买娇教歌舞，不惜珠三斛。顾此堕楼人，焉知祸所伏。苍苍墓已墟，谁欤悲宰木。,4
Song,孔平仲,花望之弄璋亭,开亭面峰岛，来客庆桑弧。屡种蓝田玉，新还合浦珠。海边桃结子，天外凤生雏。莫笑轩楹陋，高门即似于。,3
Ming,毛莹,鹊桥仙 息斋太传乔迁新宅题赠,金谷繁华，兰亭潇洒，总让东山高致。此身依旧系安危，别自有、一番经济。松菊门庭，文章肺腑，收尽扶舆清气。不须海外觅蓬莱，即此是、神仙福地。,5
Ming,文洪,九里泷,峭壁攒峰一万重，小舟曲折乱山中。涛飞近渚潮潜应，岸转回塘路细通。蔽野瘴云朝雾黑，带溪霜叶晚霞红。书生小济心私庆，十日蒲帆逐顺风。,5
Qing,王猷定,中元前一夕泊石门闻岸上作浮屠事泫然有感,石门陌巷柳青青，旧日铙声此夜听。枕上有魂招不得，秋风肠断语儿亭。,6
Qing,释巨赞,感赋,道高一尺魔千丈，吠怪憎贤古已然。尼父周游曾削迹，达摩面壁辍谈禅。精金岂却炉锤鍊，大任须从穷饿肩。独倚江楼观万汇，春来无处不芳妍。,6
Tang,僧慧净,与英才言聚赋得升天行,驭风过阆苑，控鹤下瀛洲。欲采三芝秀，先从千仞游。驾凤吟虚管，乘槎泛浅流。颓龄一已驻，方验大椿秋。,2
NanBei,江淹,刘仆射东山集诗,萧萧云色滋，惟爱起长思。乔木啸山曲，征鸟怨水湄。共惜玉樽暮，愿是光阴迟。绅裳视绝云，衔意方此时。诵饰江皋驾，终从海滨诗。,1
Qing,文斌,挽京剧名青衣陈德霖,挥泪人琴广陵散；断肠天宝李龟年。,6
Song,于石,水亭小集,亭俯一泓碧，倚栏思濯缨。游鱼惊扇影，幽鸟避歌声。云断远山出，林疏落日明。竹风如有意，为我扫棋枰。,3
Qing,王学浩,夜起,眼前有著尽天亲，为子无时已缺伦。丰祭岂能胜薄养，寸心那得报三春。当年陟屺嗟游子，此日题书署老人。屈指此身多歉事，每怀明发涕沾巾。,6
NanBei,江淹,秋至怀归诗,怅然集汉北，还望岨山田。沄沄百重壑，参差万里山。楚关带秦陇，荆云冠吴烟。草色敛穷水，木叶变长川。秋至帝子降，客人伤婵娟。试访淮海使，归路成数千。蓬驱未止极，旌心徒自悬。若华想无慰，忧至定伤年。,1
Qing,方孝标,依韵和鞠存,此生何意有归舟，风雨江山涕泪收。蓬径特缘求仲扫，剡溪应为戴逵留。百年摇落甘三己，五岳踟蹰拟《四愁》。人世几回堪聚散，肯教离别易沧洲。,6
Tang,王履贞,六街鼓赋（以动心骇耳防非之道为韵）,惟道路兮。此有其纪纲。在昏晓兮。用警于行藏。设彼鼓节。以为人防。俾守度而知禁。咸顺时而向方。观其四门洞达。九逵攸长。不有司扃。则政或以荒。不有式遏。则人或以𣀮。粤惟圣唐。作法兹始。岐路分职。里闬对峙。万井如棋。三条若砥。树鼍鼓也。罔不式遵。命武贲焉。各慎所履。日入于酉。俾于行者止。斗回于天。警夫居者起。惟其度数。自合铜龙之漏。节其昼夜。不失金乌之晷。岂比夫繁于手。盈于耳。而悦彼姝者子乎。每司晨而不愆。必候时而后动。声坎坎而旁殷遐迩。气雄雄而中遏烦偬。通涂广陌。万户千扉。晨应鸡鸣。夕催人归。牛羊下时。迎暮烟而斯发。河汉云没。伴晓色而渐微。此乃守常有则。守矩不违。一厥人兮人怀其信。齐厥政兮政绝其非。不然者。则是或见讹。下无所楷。使六历时谬。万夫听骇。是知街之设也。所以通达幽深。鼓之悬也。所以发扬声音。岂独警其当路。亦用革其非心。职是司者。尔罔不钦。无先天兮以欲败度。无后天兮则人匪忱。别有养蒙以居。惜阴为宝。游艺邹鲁。观光咸镐。每听喤喤之声。实乐平平之道。敢课虚而进牍。聊体物而摛藻。,2
Yuan,孟昉,其七 七月,星依云渚溅溅，露零玉液涓涓。宝砌衰兰剪剪，碧天如练，光摇北斗阑干。,4
WeiJin,杨泉,养性赋,况性命之几微，如鸿毛之漂轻。,0
Tang,王瑀,送贺秘监归会稽诗,父子承恩日，遗荣拜职辰。挂冠辞圣主，佩印奉严亲。举代辞贤智，当朝劝孝仁。退归将适越，攀饯乃倾秦。,2
Song,毛珝,其三,此去姑苏郡，都无五日程。仍闻新太守，最重旧交情。有句梅边索，无田月下耕。双亲方待养，吾亦勉君行。,3
Ming,王祎,越上别陈子隽,十载论交久，相亲若弟兄。同为天上客，复此越中行。暑雨田苗秀，斜阳驿树明。分携亦常事，此别各关情。,5
Yuan,王祎,次韵答友人二首 其一,忆赋远游曲，长为异土人。箫声淮甸月，柳色帝城春。玄发故粘漆，素衣空染尘。归来林壑底，聊复养吾真。,4
Qing,方正澍,润州怀古,燕子矶边泊野航，感时怀古思茫茫。人锄北府新春草，江走南朝旧夕阳。千里断云天浅碧，一番疏雨柳深黄。几回欲学庞公隐，传说长生药有方。,6
Qing,方以智,听黔调山坡羊 其一,调自边关到石城，此方弦管更多情。游人借得东风力，吹入江南后一声。,6
Ming,王士性,老僧岩,苔衣深没胫，一定不知年。从君问息机，茫茫无始前。,5
Tang,元友直,小苑春望宫池柳色,柳色新池遍，春光御苑晴。叶依青阁密，条向碧流倾。路暗阴初重，波摇影转清。风从垂处度，烟就望中生。断续游蜂聚，飘飖戏蝶轻。怡然变芳节，愿及一枝荣。,2
Qing,方登峄,侄庄携何陋居集苏庵集诗读之感赋,五十年前罹祸日，征车行后我生时。岂知今日投荒眼，又读先人出塞诗。久远孙谋文字累，苍茫天意始终疑。携来笑尔非无意，似此生还亦有期。,6
Song,王操,游边上,佩剑游边地，悲风捲败莎。雕饥窥坏冢，马渴嗅冰河。塞阔人烟绝，春深霰雪多。蕃戎如画看，散骑立高坡。,3
Yuan,范迈,绝笔,自从谪落下人间，六十馀年一瞬看。白玉楼前秋夜月，朝真依旧傍阑干。,4
Yuan,王执谦,送王高士,堕甑归来百念空，自烧灵药洗衰容。身为幽冀市中客，家在华嵩云外峰。一片懒衣如画鹤，半盂残饭胜烹龙。只愁了却松楸事，飞入烟萝不再逢。,4
Ming,文徵明,其二,閒庭青草积，春半思苍茫。小雨作寒食，微风汎海棠。芳情经病减，白日废书长。何物供欹枕，萦帘一炷香。,5
Song,史祖道,句,明朝送我扁舟去，字水秋风有几篙。,3
WeiJin,吕安,髑髅赋 其一,踌躇增愁，言游旧乡，惟遇髑髅，在彼路傍。余乃俯仰咤叹，告于昊苍。此独何人？命不永长。身销原野，骨曝大荒。余将殡子时服，与子严装。殓以棺椁，迁彼幽堂。于是髑髅蠢如，精灵感应。若在若无，斐然见形。温色素肤，昔以无良。行逢皇乾，来游此土。天夺我年，令我全肤消灭，白骨连翩。四支摧藏于草莽，孤魂悲悼乎黄泉。生则归化，明则反昏。格于上下，何物不然？余乃感其苦酸，哂其所说。念尔荼毒，形神断绝。今宅子后土，以为永列。相与异路，于是便别。,0
Yuan,王冕,其二,东南岩壑窅，游子欲何之？野鸟惊飞疾，溪船逆上迟。放怀须醉酒，对景漫题诗。王谢经行处，萧条似旧时。,4
Qing,僧元璟,华亭杂感 其一,木落霜清白苎城，暮砧才动旅魂惊。揽衣力尽秋星影，访旧听残邻笛声。画手有神同鹤瘗，诗坛无主散鸥盟。青溪一曲红桥路，今日何人肯好名。,6
Yuan,王诜,看花,随步看花花正开，今朝零落满苍苔。不须苦恨三更雨，岁岁春风去又来。,4
Tang,李揆,又句,共仰新侯伯，同瞻旧宰臣。,2
Qing,王琛,鹧鸪天 题山园，和束佩君,地僻林深人迹稀。重阴寂寂掩双扉。竹窗半启炉烟细，残梦初醒酒力微。云作盖，芰为衣。山容黯淡水光低。鸟啼花落消长昼，小立空阶月到西。,6
Song,王说,广胜寺,山亭十里见纤微，暂出红尘已息机。次第一行寒雁去，浅深千片乱霞飞。青山不断何年有，流水无穷底处归。自古兴亡安足问，世间人事转头非。,3
Tang,朱存,金陵览古 运渎,舳舻衔尾日无虚，更凿都城引漕渠。何事馁来贪雀谷，不知留得几年储。,2
Ming,永瑛,溪堂晚坐,捲帘溪雨歇，树湿小堂凉。未晚归禽集，先秋病叶黄。浮云悲世事，落日坐渔梁。幽意无人会，钟声出院长。,5
Yuan,牛真人,宣静三台,自小飘蓬，身心落魄，云游多在山东。世间事，看破浑是假，想荣华犹似梦中。盖个庵儿，隈山靠水，栽松种竹成林。炕暖窗明，乐清闲、胜竞利名。月朗山东，凉风细细，南溪绿水粼粼。渐炼得方寸如灰冷，一阳生，玉鼎自温。秀气氤氲，仙花烂熳，芳芬开遍黄庭。玉女金童，采将来、炼就紫金。运转三关，驱回四象，冲和一点灵明。气结神凝。听笙箫、一派乐音。夙世前缘，生逢正教，全真妙道幽深。行满功成，跨鸾鹤上太清。,4
Yuan,王宥,观荷亭,濯濯孤根托浅濠，天生一种夺尘标。翠盘弄影迎风软，玉瓣凝香带露娇。太乙真人冷骨化，凌波仙子缟衣飘。花神对面含清笑，似与先生慰寂寥。,4
Yuan,白珽,宿上天竺,名山倦游历，挂起手中藤。佛国三生石，天岩百岁僧。定回松院磬，吟苦雪龛灯。愧我心犹杂，何因问二乘。,4
Yuan,吕思诚,桂林八景 其一 尧山冬雪,尧山绝秀岭南天，雪压林峦飘素烟。高倚暮云屏掩翠，半消晴日玉开田。驿梅逢腊岩前发，羽檄冲寒徼外传。何日楼头閒拄笏，两阶舞罢对琼筵。,4
Qing,毛际可,渡黄河,晨兴理轻策，咫尺阻长河。是时当伏秋，激浪涌嵯峨。中流风怒号，嘘吸愁鲸鼍。同侣皆动色，将伯欲如何。舟子谈笑馀，顾视颜愈和。扬帆复理楫，枕席恬然过。始知镇定力，可以靖风波。谋事苟若是，经营岂在多。,6
Tang,朱庆馀,与贾岛顾非熊无可上人宿万年姚少府宅,莫厌通宵坐，贫中会聚难。堂虚雪气入，灯在漏声残。役思因生病，当禅岂觉寒。开门各有事，非不惜馀欢。,2
Tang,王损之,汗血马赋（以绝足方骋流汗如珠为韵）,异彼天马。生于远方。每流汗以津润。如成血以荧煌。所以名重騄骥。价高骕骦。骨腾肉飞。既挥红而沛艾。麟超龙翥。亦流汗以徜徉。当其武皇耀兵。贰师服猛。破大宛之殊俗。获斯马于绝境。由是辞远塞以俱来。望汉庭于遐骋。初疑霢霂。染瀚海之霜华。终讶淋漓。变榆关之霞影。及乎献阙之始。就驾之初。饰金羁而势如蹑影。排玉勒而态若凌虚。伯乐乍观。讶沾襟而沃若。王良载驭。惊溅袖以班如。观其步骤如流。驱驰若灭。恣馀力而耸跃。控中衢而夐绝。长鸣向日。𨇾蹀而色若渥丹。骧首临风。奋迅而光如振血。疾徐中节。羁刺如濡。流膺臆以飞赭。洒缨鬣以凝珠。雄姿泛彼。逸态濡于。映白驹之偫。皆疑失素。齐紫燕之匹。不可夺朱。卓彼奇姿。实为殊观。初溢腹而沾洒。终尽足而涣汗。此朱翼而表异。难并骏良。彼赤鬣以称奇。翻同款段。超腾莫及。迅疾难俦。遽赫如以浃洽。乍焕若以飞浮。傥遂越都。甚追风而更疾。如同过隙。似奔电以潜流。且其戢联翩。异蜷跼。材逾良骏。名失逸足。傥不弃于血诚。将八銮而齐躅。,2
Ming,王越,西亭杂咏,晓窗初睡起，扶杖竹篱东。鸟迹真如篆，虫形曲似弓。草痕输嫩绿，花办堕残红。一幅天然画，吟翁指点中。,5
Ming,王格,其三,鹦鹉洲前草色青，白头浪里见扬舲。请看石椁何人骨，夜夜江声打不醒。,5
Ming,王行,次韵高季迪见寄,廿载谁询独处情，翛然江郭养馀清。老颜照水同梅瘦，短发临风斗雪明。寒雁联行轻落渚，晚鸦结队远归城。匆匆岁暮相思切，又辱沙塘折简行。,5
NanBei,何思澄,拟古,故交不可忘，犹如兰桂芳。新知虽可悦，不异茱萸香。妾有凤凰曲，无非陌上桑。荐君君不御，抱瑟自悲凉。,1
Qing,于始瞻,感怀,命俦鸟啅林，戏侣鱼漾藻。吾亦求吾侪，研悦事幽讨。航川有先正，发难快朋好。所得未分铢，岁月已电扫。峡东痛宰木，潍上悲宿草。独走燕蓟尘，壮怀驴背老。回首孰问津，四顾少倾倒。存者曙后星，落落同枯槁。山舟俄又逝，老泪伤怀抱。填填肺病滋，谁慰我心捣。,6
Ming,王士衡,苟夫人墓,胜代凌凌数尺坟，乡人过者亦知尊。祭田喋喋多何在，塳户看看一尚存。南海族惟吝展墓，西州甥不避由门。可怜世事殊非古，独对青山望白云。,5
Tang,《南岳魏夫人传》所引诗,次清虚真人歌二章 其一,驾歘控清虚，徘徊西华馆。琼林既神杪，虎旗逐烟散。慧风振丹旌，明烛朗八焕。解襟庸房里，神铃鸣茜粲。栖景若林柯，九弦玄中弹。遗我积世忧，释此千年叹。怡盼无极已，终夜复待旦。,2
Ming,包尔庚,苏武慢 秋日旅感,玉分红，金橙剖绿，渐报江南秋老。正磋摇落，况复清砧，空外又闻频捣。佩剑磨残，唾壶击碎，耗却壮心多少。怅年来、病翮缡褷，逊他飞鸟。念从古、赋擅凌云，笔能摇岳，一例天涯潦倒。质衣酒肆，贷粟监河，不及侏儒长饱。潘鬓将凋，沈腰增瘦，留得一囊玄草。胜寒灯如豆，蛩吟四壁，伴人幽悄。,5
Ming,王翰,留别古心淳上人,白社交游少，唯公即旧知。机閒同嗜酒，趣合共耽诗。沦落三生话，苍茫百岁期。空持匣中剑，日暮竟何之。,5
Yuan,叶友竹,读古史治乱,睿智聪明允执中，万机四海一家同。柰何生长承平后，闻见无非只后宫。,4
Qing,毛德琦,其二,宛然群揖出风烟，五老相期太古前。岂易巢松留此地，何难吏隐卜他年。招来采石江头月，照彻匡庐山外天。更拟筑台祠大雅，黄金先铸李青莲。,6
Tang,僧缘密,其十二 委①曲商量,得用由来处处通，归机施设认家风。扬眉瞬目同一眼，竖拂敲床为耳聋。,2
WeiJin,紫微王夫人,其十一,控景始晖津，飞飙登上清。云台郁峨峨，阊阖秀玉城。晨风鼓丹霞，朱烟洒金庭。绿蕊粲玄峰，紫华岩下生。庆云缠丹炉，炼玉飞八琼。晏眄广寒宫，万椿愈童婴。龙旗启灵电，虎旗徵朱兵。高真回九曜，洞观均潜明。谁能步幽道，寻我无穷龄。,0
Yuan,何中,采山归步,松边采药去，谷里带云归。步转半厓侧，影涵空涧微。独寻茅宇歇，因看水舂机。数点山花落，孤禽避客飞。,4
Song,王镃,别虞君集,瓦瓶担酒去，送客石桥东。潮过汀沙上，船回岛树中。桃花三月雨，杨柳五更风。明日思君处，渡头烟水空。,3
Qing,王敔,待友,小立闲阶外，凝眸日已酉。稻苗深一尺，中有水禽啼。,6
Tang,羊士谔,早春对雨,南馆垂杨早，东风细雨频。轻寒消玉斝，幽赏滞朱轮。千里巴江守，三年故国春。含情非迟客，悬榻但生尘。,2
WeiJin,无名氏,其六,涉江采芙蓉，兰泽多芳草。采之欲遗谁，所思在远道。还顾望旧乡，长路漫浩浩。同心而离居，忧伤以终老。,0
Yuan,吴龙翰,归途绩溪界喜见十里岩,策杖前溪去，吾乡此路分。雨磨山出色，风约水成文。归信凭秋雁，思亲望白云。碧岩今日见，快饮带微醺。,4
Ming,僧文湛,春尽,斜阳穿树林，野屋临溪水。春尽不开门，花落空山里。,5
WeiJin,王嘉,皇娥歌,天清地旷浩茫茫。万象回薄化无方。浛天荡荡望沧沧。乘桴摇漾著日傍。当期何所至穷桑。心知和乐悦未央。,0
Tang,朱长文,句,夜静忽疑身是梦，更闻寒雨滴芭蕉。,2
Ming,王浚初,登恒山,巍巍直与太清齐，翻觉星河影渐低。呼吸应知通帝座，登临总不藉仙梯。任从天险穿云度，岂是冬巡为雪迷。最喜山灵却封禅，何须玉检嵌金泥。,5
Tang,僧文喜,五台山夜行遇童子问荅忽然不见作,豁州沙界胜伽蓝，满目文殊接话谈。言下未知开佛眼，回头只见翠山岩。,2
Tang,水府君,其三,湖面狂风且莫吹，浪花初绽月光微。沈潜暗想横波泪，得共鲛人相对垂。,2
Yuan,甘泳,酒醒,酒醒桂花发，狂歌对花前。邻家大骂我，夜半惊人眠。,4
Tang,卞震,其三,诗债到春无处避，离愁因醉暂时无。,2
Yuan,任原,见乡人程大,少年策马辞乡邑，落魄天涯几秋色。三山昨遇故乡人，不见姓名应不识。布衣拂却江海尘，相看感叹念情亲。青春作客无远近，白发从军多苦辛。以兹失路谁相顾，我向东留子南去。归梦不离沧海云，边愁远絓青枫树。枫树家林隔海天，百年聚散一茫然。簪缨故旧应谁在，萍梗江湖祗自怜。临岐执袂思倾倒，明朝又别关山道。心随断雁向斜阳，愁对离忧醉芳草。,4
Song,王操,送人南归,相送当摇落，孤舟泛渺㳽。去帆看已远，临水立多时。别浦寒鸿下，空山夜鹤移。他年重会面，冷鬓共成丝。,3
Ming,尹斗寿,其三,旧友皆今雨，松都独有君。可怜投绂日，长赋送穷文。醉爱松间月，闲看垄上云。何时古城曲，携手细云云。,5
Yuan,孟昉,其五 五月,铅华水汲青尊，含风轻縠虚门。舞困腮融汗粉，翠罗香润，鸳鸯扇织回文。,4
Qing,王尔鉴,尼山,寰中五岳插天起，神龙半隐青霄里。钟灵何地无伟人，毓圣特异尼之址。可知名山不在高，地灵往往生英豪。一自麟书降祥后，众山罗列皆儿曹。亭亭五峰中圩顶，其余四配若引领。青葱环绕文德林，俨然三千七十依坛杏。尼山之尊亦如岱岳尊，那许太华恒霍嵩高与之并。上有中和壑，下有坤灵洞。智源溪水浩瀚流，沿流讨源者颇众。关闽濂洛支派通，大海朝宗百川共。一泓活水千秋澄，谁向智源窥体用。观川亭前石罅如刀劈，一线幽深荒藓积。安得五丁凿破云雾堆，瞥见天光万重辟。西南诸峰拱如屏，五峰上映五老星。当年颜母山头祷，神哉木叶随降升。天生圣哲事岂偶，一山不世钟坤灵。平生是山切仰止，作吏何缘地邻此。只今小憩幽崖前，犹忆春风浴沂水。由来山水清音多，仿佛金石丝竹之声悦吾耳。五峰林密浮苍烟，抠衣未敢凭其巅。,6
WeiJin,嵇康,其二,修夜家无为，独步光庭侧。仰首看天衢，流光曜八极。抚心悼季世，遥念大道逼。飘飘当路士，悠悠进自棘。得失自己来，荣辱相蚕食。朱紫虽玄黄，太素贵无色。渊淡体至道，色化同消息。,0
Ming,孔镛,湘山寺,遥望湘山寺，林深草木稠。光明无量塔，壮观佛书楼。禅室笼香雾，湘江梦白鸥。流泉分太液，飞石出罗浮。庵晦日初敛，风清雨乍收。高松巢病鹤，疏竹唤痴鸠。碑古清苔蚀，芸香老麝游。甲亭舒远目，佳句继前修。忠耿思唐介，循良仰柳侯。我从天上去，吊古一迟留。,5
Qing,方亨咸,游琴山（在旌德县隐龙村中）,杯中常见惊人影，爨下原珍不世材。转笑柴桑桥上客，无弦空抚伴樽罍。,6
WeiJin,陆机,王侯挽歌辞,孤魂虽有识，良接难为符。操心玄芒内，注血治鬼区。,0
NanBei,刘义恭,白马赋,惟皇有造，曰灵有秘，丽气擒精，底爱覃粹。八埏稽首以宾庭，九荒敛衽而纳贽，众车垂德以服箱，龙马宅仁而受辔。是以周称逾轮，汉则天驷，体自乾维，衍生坎位。伊赭白之为俊，超绝世而称骥。尔其为状也，竦身轻足，高颡露精，气猛声烈，步远视明，著献西宛，表德东京，价倾函夏，观竭都城。饰金鍐之倏烁，扬玉銮之珑玲。发鸣镝于悬月，驱永埒脩垌。施四介以作好，耀二矛之重英。举旧闲而未俦，考前迅而较名。,1
Qing,方新,挽张百熙联,温诏下春官，一代荣名隆纪阮；生刍申孺子，两家同榜话崔韩。,6
Ming,尹台,习家池,习氏池犹在，山公驾岂来。豪贤空往旧，耕种已亭台。曲槛鸣泉落，危梁叠石摧。寻幽聊驻马，暝色下苍苔。,5
Yuan,牟巘,赠叶一山,气岸有如许，当年乃鹖冠。觅官谈笑易，知己古今难。膊耸如山瘦，心坚可岁寒。郎潜有颜驷，博士却儒酸。,4
Song,史文卿,惜春,秀麦条桑剪剪寒，锦屏残梦怯衣单。惜春只怕春归去，多插瓶花在处安。,3
WeiJin,钟毓,果然赋,果然似猴象猿，黑颊青身。肉非嘉肴，唯皮为珍。,0
Yuan,叶兰,答苏仕常金台怀古,汉骑南来拥铁戈，凤城空绕旧山河。堪怜玉殿閒青锁，无复金舆控紫驼。一代衣冠成土壤，九重歌舞罢天魔。祖龙王气百年尽，游客悲来感慨多。,4
Tang,于季子,咏萤,卉草诚幽贱，枯朽绝因依。忽逢借羽翼，不觉生光辉。直念恩华重，长嗟报效微。方思助日月，为许愿曾飞。,2
Song,王进之,其二,东君私我此闲身，脱却青衫野服更。桑可以丝麻可绩，麦宜续食韭宜羹。分甘垄上耕云隐，梦不湖边拾翠行。物意岂知沧海变，晓风依旧语流莺。,3
Yuan,岑安卿,和来竺西见寄,岁暮重峰寺，诗文喜共论。暝云昏叠嶂，寒雨滞孤村。别后病翻剧，书来身幸存。藤枝肯扶老，终扣月中门。,4
Song,王诜,玉楼春 海棠,锦城春色花无数。排比笙歌留客住。轻寒轻暖夹衣天，乍雨乍晴寒食路。花虽不语莺能语。莫放韶光容易去。海棠开后月明前，纵有千金无买处。,3
NanBei,何逊,酬范记室云诗,林密户稍阴，草滋阶欲暗。风光蕊上轻，日色花中乱。相思不独欢，伫立空为叹。清谈莫共理，繁文徒可玩。高唱子自轻，继音予可惮。,1
Qing,尹爟,桂林客次寒夜感怀,一领羊裘冻不禁，短擎欲灺拥孤吟。冰凝断砚毫难著，风入残瓶酒懒斟。窗下梅花前夜梦，窗前月色故园心。明朝试上榕楼望，独秀峰头雪满林。,6
Qing,王煐,送朱竹垞还秀水,四载青门别，南来慰梦思。如何相见日，即是送行时。春树诗重咏，旗亭酒莫持。五湖烟月好，终拟共心期。,6
Qing,丁佩玉,芜湖晚望,江燕撩人至，双飞似旧知。如何春去日，不是客归时。水逐船头转，云随帆脚低。短吟浑未尽，怅望复迟迟。,6
Qing,方芬,晚行过昭山,长沙西去水驿长，季冬不觉江风凉。昭山对面挹秀色，龙口飞渡波茫茫。斜阳缥缈入林去，岸风吹送梅花香。山头古寺鸣钟起，噌吰镗鞳和鸣榔。松声摵摵复入耳，须臾明月浮清光。眼前景物动吟兴，千态万变非寻常。,6
WeiJin,应玚,撰征赋,奋皇佐之丰烈，将亲戎乎幽邻。飞龙旗以云曜，披广路而北巡。崇臀郁其嵯峨，华宇烂而舒光。摛云藻之雕饰，流辉采之浑黄。辞曰：烈烈征师，寻遐庭兮。悠悠万里，临长城兮。周览郡邑，思既盈兮。嘉想前哲，遗风声兮。,0
Ming,王微,闲居,不妨昨日雨，可喜是新晴。窗暝从云宿，庭虚待月行。闲真难适俗，静乃合诗情。冬候常如此，将愁何处生。,5
Yuan,王循,其二,超尘何必眷情交，弃却禅心蹑海涛。来往不殊商贾虑，瑶池又恐宴蟠桃。,4
Yuan,尹廷高,翁村翠流閤,四围山翠合，缥缈见危楼。地狭星辰少，云深水石幽。溪声晴亦雨，松影夏如秋。寄语游方者，桃源岂外求。,4
Yuan,叶衡,其三,塞漠穹庐散万营，平沙细草际天青。柳林老校浑无事，閒倚斜阳理箭翎。,4
Ming,王云凤,书陇州故关巡简司壁,泉声树色拥行车，问到关头吾祖家。故事尚传当日叟，近年初改旧时衙。前山鹦鹉何言语，别院梧桐几岁华。冢上青松今已拱，不堪挥泪夕阳斜。,5
Tang,李冶,寄校书七兄（一作送韩校书）,无事乌程县，蹉跎岁月馀。不知芸阁吏，寂寞竟何如。远水浮仙棹，寒星伴使车。因过大雷岸，莫忘八行书。,2
Yuan,王伯成,喜春来,多情去后香留枕，好梦回时冷透衾，闷愁山重海来深。独自寝，夜雨百年心。,4
Ming,王彦泓,无题四首 其一,弄玉当年未嫁时，徘徊好影自矜持。几从画府回娇靥，羞向花间曳绮綦。千蝶帐深萦短梦，九雏钗重闲初笄。朝回夫婿鸣驺去，下却珠帘不肯窥。,5
Qing,王尔膂,谡园看红叶,不知青玉树，谁作赤霞匀。老至翻能媚，秋深欲当春。无风宵亦坠，著露晓尤新。何事悲萧索，寒光自照人。,6
Qing,毛国翰,寄李寄亭丈 其一,钟阿蹑屩如何点，藤笈藏经忆沈郎。平世岂无真隐士，深山犹有旧书堂。肯将著作随时俗，独向风尘老醉乡。白发黄冠仍健在，几时相访绿萝庄。,6
Qing,王璋,虞美人,无端添了闲烦恼。魂梦时萦绕。阶前片片落花红。惹住阿侬衫子、一般同。一从那日分离去。只自廉纤雨。未知何日得逢晴。月下花前重教、宛转行。,6
Ming,王玺,汉江楼宴集,汉江之上汉江楼，览胜新晴伴客游。天外云收山矗矗，洲边船渡水悠悠。侑觞歌舞华筵动，照眼诗篇彩笔留。诏谕东方惭昔使，凭栏犹自纵吟眸。,5
Qing,仇瑞麟,人玉弟客游四明望之不至,漫怜落魄向南游，淅沥秋风送客舟。两浙青山寻旧路，一江明月照新愁。壮怀不逐烟尘泯，侠骨堪为知己酬。屈指所期今已迈，斜阳目断在高楼。,6
Qing,王策,浣溪沙,晓镜春山翠欲流。嫩香酥晕玉红浮。自将裙带缚箜篌。飞絮著烟笼远岸，片云将梦下西楼。隔帘阴重罢梳头。,6
NanBei,刘孝绰,奉和昭明太子钟山解讲诗,御鹤翔伊水，策马出王田。我后游祗鹫，比事实光前。翠盖承朝景，朱旗曳晓烟。楼帐萦岩谷，缇组曜林阡。况在登临地，复及秋风年。乔柯变夏叶，幽涧洁凉泉。停銮对宝座，辩论悦人天。淹尘资海滴，昭暗仰灯然。法朋一已散，笳剑俨将旋。邂逅逢优渥，托乘侣才贤。擒辞虽并命，遗恨独终篇。,1
Tang,敦煌作品,失调名,四月孟夏夏渐熟。忽忆征君无时节。妾今犹在旧日静，君何不忆妾心竭。也也也也。,2
Qing,王名世,迟吴苍期先生徐觐扬星友诸于看菊不至,江上怀人水一方，前期真负菊初芳。西园旧望推吴质，东海新诗见伟长。尺素几时虚问字，暮云无际忆联床。何当漉酒东篱畔，细嚼黄花傍夕阳。,6
Yuan,房皞,忆新墙刘德渊,云烟杳霭水微茫，何处青山是岳阳。白发满头空自老，黄尘两脚为谁忙？同盟鄂渚言犹在，偕隐庐峰兴未忘。近有倦游诗数首，西风吹不到新墙。,4
WeiJin,曹摅,赠韩德真诗四章,赫赫显族，冠盖峨峨。葛延王室，蔹蔓帝家。如地之岳，如天之河。爰有韩生，体德逶迤。玉质含章，圭白无瑕。庇岳之崇，荫林之华。朝游龙泉，夕栖凤柯。同宿望舒，参辔羲和。弘曜日月，不荣若何。（一章）时不久留，日月其除。玄景嗟跎，忽沦桑榆。惜此寸阴，念彼白驹。昔齐骥踪，今则异涂。我顿吴坂，子亨天衢。尔足既骏，尔御亦殊。顾我驽蹇，能不踟蹰。取譬草木，假喻龙鱼。（二章）松以冬凋，兰以春芳。龙升在云，鱼沈于梁。大地未缀，华秀梓旁。倾质惠风，晞采朝阳。烬微难炽，根朽不长。爓不自烛，荣于何望。幽室谁照，冀子馀光。（三章）馀光不照，怨在贫妇。谷风遗旧，伐木敦友。嗟嗟人间，一薄一厚。时无展季，臧文何咎。萧生既没，谁与结绶。摄余衣冠，归守丘阜。平生之要，不忘在久。枉尔结驷，轼我垄亩。（四章）,0
Ming,王应鹏,沙河道中次滦江先生韵,船头白浪打西风，万里长江逆短篷。独倚飞鸿悲落日，漫将新句和秋虫。人情意外多翻覆，国是年来颇异同。极目楚天无限思，片云缥缈出高峰。,5
Qing,王敬铭,过洛阳赠文仲恭太守,久闻直谏伏青蒲，又见仁风被故都。祈雨虔为民请命，论文閒共士摊书。旧时荆国奸能辨，今日吴公治独殊。私望岁寒珍晚节，有人秉笔在菰芦。,6
Tang,朱子奢,文德皇后挽歌,神京背紫陌，缟驷结行辀。北去横桥道，西分清渭流。寒光向垄没，霜气入松楸。今日泉台路，非是濯龙游。,2
Ming,王希文,其四,舌存知世禁，身在且桓槃。难借上方剑，空留柱下冠。月明那愧影，天阔且飞翰。细诵伐檀句，犹知畏素餐。,5
Qing,文炜,挽曾纪泽联,节秉要荒，泛九万里仙槎，聘使勋名追博望；神骑箕尾，袭二十年通侯，朝廷谥典慰元戎。,6
Song,王曾,其六,明朝知是天中节，旋刻菖蒲要辟邪。,3
Qing,王照圆,簪迎春花,灰飞新节至，小苑发春花。迎暖分金蕊，横钗映鬓斜。,6
Qing,王紫绶,其二,景阳宫井出云鬟，秦帝衣裳卷不还。碧玉搔头镌赐字，朝来易米到人间。,6
Yuan,耶律楚材,用万松老人韵作十诗寄郑景贤 其一,毡庐同抵足，谈道月西沈。议论馨香发，文章蕴藉深。正便边氏腹，不上谪仙襟。自得逍遥意，何须泊邓林。,4
Yuan,朱希晦,轩居,何处净芳襟，晴轩俯碧岑。钩帘赊月色，隐几快人心。世道有荣辱，云山无古今。吾生何太晚，侧耳听虞琴。,4
Yuan,王彝,偶题二首 其一,旅舍多归梦，今归梦始真。孤城五更雨，百死一全身。短日同慈母，浮云是故人。欲辞城郭去，渔钓老江津。,4
Tang,王泠然,汝州辥家竹亭赋,梁颍多士。闻来久矣。出伊洛以南游。登嵩岘以顾视。信乎精华实息。恢怪森起。惟万户与千门。咸带山而傍水。畿甸殷壮。闾阎密迩。当天象之西郊。近皇居之百里。其人和而贤俊。其地厚而淳美。则吾先文王行化之始。烈祖成王定鼎于此。宜乎蕃我良能。诞生君子。世序虽远。英灵不穷。其气浑浑。其光雄雄。横古今而特秀者。惟我辥公。卜幽栖于汝北。夷旧业于河东。夫其礼乐成器。清明在躬。官非称才。吾不谓之仕宦。人非克已。吾不谓之交通。处未全隐。和而莫同。且欲墀岞崿。苑蒙笼。閒亭一所。修竹一丛。萧然物外。乐自其中。其竹也。初栽尚少。未长仍小。杂以乔木。环为曲沼。遵远水以浇浸。编长栏而护绕。向日森森。当风袅袅。劲节迷其寒燠。繁枝失其昏晓。疏茎历历傍见人。交叶重重上闻鸟。其亭也。溪左岩右。川空地平。材非难得。功则易成。一门四柱。石础松棂。泥含淑气。瓦覆苔青。才容小榻。更设短屏。后陈酒器。前开药经。辥公谓予曰。自造此亭。未有兹客。跪而应曰。自从为客。未见此亭。既而物且遍好。多能所造。亭间坐卧。清户开而向林。门下往来。翠阴合而无草。禁行路使勿伐。命家僮使数埽。游子见而忘归。居人对而遗老。余何为者。累载栖遑。学应成癖。走则非狂。宇宙至宽。顾立锥而无地。公卿未识。久弹铗而辞乡。一见竹亭之美。竟嗟叹而成章。,2
Ming,僧大遂,秋日游顶山寺,山下顶山寺，凄凉丹雘无。不因逢老衲，将谓住樵夫。桥水石啮齿，门松藓剥肤。岩深霜信早，晚菊露黄须。,5
NanBei,僧惠休,江南思,幽客海阴路，留戍淮阳津。垂情向春草，知是故乡人。,1
Song,王俦,谢自然,颇怪韩夫子，犹疑谢自然。至今成福地，自古有神仙。,3
Song,王当,戏画古松真清斋前,轮囷复离奇，不柏亦不栗。吾庐非夏社，嘉树伊谁植。刳心谢吹嘘，强骨馀霹雳。峥嵘历风霜，偃蹇岂朝夕。客从何方来，一睹心眼惑。怪此苍蛟龙，落莫依屋壁。不知造物工，输写入笔力。轻明绝纤埃，冥晦滴浓黑。皮坚皵鳞甲，叶老攒予戟。古工予不师，挥扫恣淋沥。盘礴醉且狂，讵识韦与毕。虽云不造极，要自出胸臆。当知后凋操，不在翰墨迹。地瘠山骨出，天低云气逼。俯仰辄有碍，巨干那能直。翻令栋梁姿，郁屈自跼蹐。安得少陵绢，一扫二千尺。会看十八公，高压三品石。,3
WeiJin,苻朗,拟关龙逢行歌,造化劳我以生。休我以炮烙。,0
Yuan,契玉立,其三,涧壑昂藏郁翠松，半空清响伯夷风。顽廉懦立知谁听，夜雪深关骤玉骢。,4
Ming,王永积,其七 萍舟帆影（咏运河帆船）,一日百里程，来往纷如织。愿乘般若舟，无藉篙师力。,5
Ming,永瑛,胜果寺中峰阁用唐处默韵,古寺梯云磴，长松带女萝。山空秋意早，江阔晚凉多。白鸟逾青壁，红霞闪碧波。西岩昏磬罢，犹听采樵歌。,5
Ming,王九思,入关,客子来何暮，关门愧昔贤。首阳祠未远，商洛路依然。飞鸟三峰外，孤城落照前。终军今白首，非复弃繻年。,5
Tang,任公叔,登姑苏台赋,司马迁世掌天官。才称良史。探禹穴之遗迹。纪吴国之旧轨。乃怃然而叹曰。登此姑苏之墟。淹留兮踌躇。感斯宇之基为沼。而仲雍之祀忽诸。我闻周道既衰。诸侯狎主。中无霸王。蛮夷振旅。始阖闾以信威。终夫差以极武。左与劲越同壤。右与强楚为邻。内有高台之筑。外有远略之勤。积如莽而暴骨。亦如雠而视人。是以疆埸日骇。版筑未弭。方五载而厥成。造中天而特起。因土累以台高。宛岳立而山峙。或比象于庐巫之峰。或倒影于沧浪之水。悉人之力。以为美观。厚人之泽。以为侈靡。斯实累卵于九层。夫何见夫三百里。俚语有之曰。川壅则溃。月盈则匡。善败由巳。吉凶何常。矧谋主之赐剑。若涉川兮无梁。以为栖越以求霸。卒见豢吴而受殃。客自南鄙。观乎江濆。徘徊旧德。惆怅前闻。试游目于寥廓。曾岿然而参云。听逆虐而翳谏。竟麋鹿而为偫。高天放旷。平湖泱漭。奕奕孤屿。茫茫极浦。悲早雁于海风。啸高鸱于江雨。况复关梁坐隔。羁旅增愁。山木将落。汀葭乱秋。思美人兮何处。独怀邦兮远游。彼名遂以身退。顾与范蠡而同舟。东吴王孙。有晬其容。因少为唱曰。中心不必兮。子胥何为。怀直道而骤谏。遭重昏之见危。将渔父以抗节。且垂钓于江湄。高台既倾。夕露沾衣。感莅国之不及。冀来人之与归者也。,2
Ming,王錂,玉芙蓉,小生：寡人回敬诸大夫一杯。弦歌万户清。伯业千秋盛。捧璚卮更进。玉佩和鸣。香飘宝殿春风转。花覆彤庭淑景新合前。,5
Qing,王尔烈,自隆阜岭至七岭,轻云疏雨洒郊坰，野旷天高眼乍醒。草色初分深浅碧，峰头遥露短长青。轮蹄已洗千山水，烟霭犹藏五寺形。二十馀年成阔别，漫将尘事述山灵。,6
Qing,王纲,挽张之洞联,保障东南，以维持全局，深明经术，以决断大疑，勋业烂然，两字易名非溢美；服官至久，而殖产不封，荐士最多，而立朝无党，生平自审，千秋定论付知音。,6
Yuan,吴哲,丙申三月从平章左公总戎临安过南山访杨铁崖先生时溪涨马不克渡延伫口号,旂旐晨趋十万军，卫青幕府事纷纷。卧龙不远沧溟窟，走马来看馆阁文。春过明山花乱落，雨晴飞瀑路难分。先生高伴洪厓啸，独向溪边望白云。,4
Yuan,王实甫,赚煞,公吏紧相随。虞候忙扶捧。休落后了一行步从。得胜归来喜笑浓。气昂昂志捲长虹。饮千钟满面春风。回首金銮紫雾重。趷登登催着玉骢。笑吟吟袖窝着丝鞚。做上马科：押宴官云：老丞相慢慢的行。正末唱：我可便醉醺醺扶出御园中下。,4
Tang,敦煌曲子,破阵子 三边无事,风送征轩迢递。参差千里余。目断妆楼相忆苦。鱼雁山川鳞迹疏。和愁封去书。春色可堪孤枕。心焦梦断更初。早晚三边无事了。香被重眠比目鱼。双眉应自舒。,2
Ming,尹斗寿,辽阳馆中。寄示昉旸两儿（时奉使朝天）,骥儿今久隔，了了眼中明。学乏诗馀力，文悭笔下生。青坡空复过，春服正能行。所读须成诵，勤勤作日程。,5
Song,尹洙,和河东施待制二首 其一,已成沈约难并恨，且奉陶公有限杯。感事伤春多少意，星星渐入鬓中来。,3
Tang,王维,酬比部杨员外暮宿琴台朝跻书阁率尔见赠之作（一作卢照邻诗）,旧简拂尘看，鸣琴候月弹。桃源迷汉姓，松树有秦官。空谷归人少，青山背日寒。羡君栖隐处，遥望白云端。,2
Qing,牛焘,金沙江西行十首 其一 西行,西行无热客，一路傍寒流。风雨边关夕，江山落叶秋。斜阳馀战垒，野渡舣渔舟。此日田家乐，劳生得四休。,6
Ming,王知谦,送友欧阳公宣之辽东,客中送客恨无涯，强展花笺赋别诗。辽海岁寒应历涉，巴山春暖少驱驰。仲升投笔心先壮，仁贵荣归会有期。后夜相思何处是，柳营风细月明时。,5
Qing,毛国翰,归草堂 其一,羁人怀乡土，关塞千里违。及兹见家门，尚疑魂梦归。儿女出门迎，言笑牵我衣。我行岂不久，再及霜雪飞。入室叙悲欢，盘餐慰我饥。恐伤行客心，有泪不敢挥。极知艰虞意，默视瘠与肥。皎皎明月光，夜深鉴我帏。昔出有完裾，今还失所依。凄然顾庭户，岁晏无春晖。,6
Yuan,王惟一,西江月,沐浴即非卯酉。子时冬至休求。但行中道本无修。方信无中生有。宇宙在乎吾手，常骑铁马闲游。无拘无束且优游。日夜簪花酌酒。,4
Song,王奕,和卢疏斋多景楼韵,一合乾坤气脉连，蜜甜本不拣中边。几千万劫本同此，百八十年何间然。北固英雄前去古，中原文献后来贤。老怀登此成欣感，日落苍梧生紫烟。,3
Song,王操,其三,堂亲垂白日，稚子欲行时。,3
Yuan,李道纯,自得 其一,打破鸿濛窍，都无佛与仙。既非心外妙，不是口头禅。尽日优游过，通宵自在眠。委身潜绝境，万事付之天。,4
WeiJin,云林右英夫人,其十七 二月十六日右英作,晨游太素宫，控軿观玉河。夕宴郁绝宇，朝采圆景华。弹璈北寒台，七灵晖紫霞。济济高仙举，纷纷尘中罗。盘桓嚣蔼内，愆累不当多。,0
Qing,王维坤,除夕,眼底年光尽，家人真不来。西川兵火后，无复望乡台。,6
Ming,王九思,其三,世泰容吾拙，官閒似隐居。苦吟迟得句，倦读卧看书。山色凭阑外，花香退食馀。老亲身更健，千里寄双鱼。,5
Ming,王沂,送姻弟刘子彦应辟,画船冲雨发官河，束帛徵贤是礼罗。天上午门新日月，海中春水净风波。经筵进讲先三礼，名世登崇重四科。自昔珠林推俊秀，茂才承制蚤鸣珂。,5
Yuan,卓成大,荔轩,进不得看长安花，退不得擘家山荔。先人之言何其悲，援笔聊题此轩记。,4
Tang,王贞白,短歌,物候来相续，新蝉送晚莺。百年休倚赖，一梦甚分明。金鼎神仙隐，铜壶昼夜倾。不如早立德，万古有其名。,2
Yuan,方澜,幻住庵听松轩,不与俗同调，风生高树林。老僧无法说，满院但潮音。人静野禽下，雨凉山叶深。悠然悦天籁，宛自是閒人。,4
Ming,卜舜年,春晴山居,水满失滩沙，林开曳䌽霞。晴来旋晒药，雨过急收茶。莺坐一身柳，蜂归两股花。人言无事得，多事最山家。,5
Ming,方九功,其二,莫惜寒花开太晚，孤怀深喜客来双。疏枝最耐存霜圃，晚节偏宜映月窗。同调自应兰是籍，浊醪何有玉为缸。篱边无限陶潜兴，倒著纶巾醉未降。,5
Yuan,李承休,其二 琴,琴心素莫涯，灯汇红凝壁。柱硬又弦乾，山峨而水滴。成连愧未工，钟子惭为敌。妙手妙中殚，知音知后激。,4
Tang,僧灵澈,东林寺寄包侍御,古殿清阴山木春，池边跂石一观身。谁能来此焚香坐，共作垆峰二十人。,2
NanBei,虞羲,咏秋月诗,影丽高台端，光入长门殿。初生似玉钩，裁满如团扇。泛滥浮阴来，金波时不见。傥遇赏心者，照之西园宴。,1
Yuan,杜仁杰,病中忆坦夫兄,共脱壬辰乱，他乡见愈亲。论才唯有子，知己更无人。避世相看老，通家未拟贫。竹林平日约，早晚得为邻。,4
Song,槻伯圜,大涤洞 其一,洞霄问路觅青梯，尚恐岩阿有勒移。暂许寻山留信宿，何由税驾息驱驰。七仙不死今仍在，五洞交扃昔所知。信有灵丹藏箬下，刀圭分乞岂无时。,3
Tang,宋齐丘,赠仰山慧度禅师,初闻如自解，及见胜初闻。两鬓堆残雪，一身披断云。道应齐古佛，高不揖吾君。稽首清凉月，萧然万象分。,2
Qing,王翃,人有谓余老者感作,一身不遇家屡空，谈诗说剑心何雄。少年虽去壮还在，出门千里轻飞蓬。饮酒多欢侠游子，寻花常宿倡楼中。半生为乐不知病，两耳忽患今春聋。梳头遂见发初短，照面恰怪颜无红。往还后生最轻薄，笑云似尔当称翁。繁华零落尽朝菌，吟叹啾唧来秋虫。天地那能禁我老，文章可惜令人穷。一丘一壑几时住，世上岂有真乔松。,6
Ming,王壑,南安道中,叠叠青山曲曲溪，湍流活活雨凄凄。孤舟日暮南来客，恨杀鹧鸪相向啼。,5
WeiJin,傅玄,飞尘篇,飞尘秽清流，朝云蔽日光。秋兰岂不芬，鲍肆乱其芳。河决溃金堤，一手不能障。,0
Qing,王鸣雷,夜投山寺宿,残钟山半寺，僧在隔溪回。问我何方客，能为清夜来。坐禅移漏转，示法举灯开。报道石桥鹿，月深眠讲台。,6
NanBei,何处士,春日从将军游山寺诗,兰庭厌俗赏，柰苑瞩年华。始入香山路，仍逢火宅车。慈门数片叶，道树一林花。虽悟危藤鼠，终悲在箧蛇。,1
Tang,朱湾,题段上人院壁画古松,石上盘古根，谓言天生有。安知草木性，变在画师手。阴深方丈间，直趣幽且闲。木纹离披势搓捽，中裂空心火烧出。扫成三寸五寸枝，便是千年万年物。莓苔浓淡色不同，一面死皮生蠹虫。风霜未必来到此，气色杳在寒山中。孤标可玩不可取，能使支公道场古。,2
Tang,戎昱,送郑鍊师贬辰州,辰州万里外，想得逐臣心。谪去刑名枉，人间痛惜深。误将瑕指玉，遂使谩消金。计日西归在，休为泽畔吟。,2
Yuan,尤玘,春暮泛湖,楝花风暖黄鹂语，万花错落飞红雨。接䍦倒着意迷离，快摇艇子穿芳树。湖边十里水潆浻，淡荡空明天倒开。四围绿净不容睡，一望波纹孰剪裁。湍流迥合向山抱，青鬟掩映烟光绕。停桡竟日尚淹留，便思卜筑长凭眺。,4
Ming,王汝玉,冬夜客馆怀王达善,幽斋人寂寂，独坐抱相思。正是离居夕，况当迟暮时。阶空寒叶响，窗暝宿烟滋。安得瑶华发，山中践素期。,5
Qing,方观承,自贺61岁得子联,与吾同甲子；添汝作中秋。,6
Yuan,吴全节,子昂诸贤赋天冠山五言诗二十八首模写已尽矣余遂作唐律一章题卷尾云,青山特地耸天冠，闻说群仙驾紫鸾。浮世黄金空白发，倚云苍玉尚玄坛。松根怪石千年化，桧顶飞泉六月寒。弘景定辞神武去，鸥波浩荡锦江干。,4
Qing,于源,赵忠毅公东方未明砚拓本,五更待旦森袍笏，一疏书成夺奸魄。事成不成未可料，已拌贬谪同贞石。白日委鬼作啸声，毒雾蔽天天不明。荷戈幸免碧血祸，觚棱回首难为情。雁门关外埋秋草，此砚何年复归赵。流传曾入绣衣手，即今犹为子孙宝。百年不洒蟾蜍泪，乾坤正气留铭字。尚传金石重人间，更想摩挲铁如意。,6
WeiJin, 无名氏,拂舞歌诗三首 其三 济济篇,畅飞畅舞气流芳。追念三五大绮黄。去失有。时可行。去来同时此未央。时冉冉。近桑榆。但当饮酒为欢娱。衰老逝。有何期。多忧耿耿内怀思。渊池广。鱼独希。愿得黄浦众所依。恩感人。世无比。悲歌且舞无极已。,0
Song,王道,登巾子山有怀旧游,路转岧峣瞰古城，阑干曲处眼偏明。岚光不与江流断，凉意还从竹外生。好事樽罍初不减，旧题岁月已堪惊。会须更待天边月，醉看浮图波面横。,3
WeiJin,顾恺之,冰赋,激厉风而贞质，仰和景而融晖。清流离之光彻，邈云英之巍巍。尔乃连绵络幕，乍结乍无。翕然灵化，得渐已粗。缃白随川，方圆随渠。义刚有折，照壶则虚。托形超象，比朗玄珠。一综理而常全，经百合而弥切。转若惊电，照若澄月。积如累空，泮若堕节。临坚投轻，应变缕裂。琼碎星流，精练清越。若乃上结薄映，下镜长泉。灵葩随流，含馨扬鲜。,0
Yuan,王畛,自遣二首 其一,江湖肆鲸鳣，沟渎难容身。人情不千日，世事有两心。朝暮有显晦，日月常升沈。天道我欲问，其理幽且深。,4
Song,王安国,平居,絺绤散薰风，平居触事慵。古今饶得失，义命孰违从。水鸟迎秋舫，山花映夕舂。故乡图画见，生死愧尘容。,3
Ming,尤侗,秋怀 其一,独倚西楼第一栏，秋风吹绽葛衣寒。青山几点叶初落，白雁数声星欲残。镫火草虫人叹息，池塘夜雨梦阑珊。眼前何限难平事，看了吴钩不敢弹。,5
Tang,僧灵一,赠别皇甫曾,幽人从远岳，过客爱春山。高驾能相送，孤游且未还。紫苔封井石，绿竹掩柴关。若到云峰外，齐心去住间。,2
Yuan,李京,滇池九日,今日真成我重九，谁言风俗怆吾真。可无白酒招佳客，尚赖黄花似故人。终老柴桑聊自便，三年瘴海未全贫。不须更上高城望，野树寒鸦恨更新。,4
Yuan,王都中,游胜会寺,寺古唐朝立，山藏一径幽。木生灵寿异，花发蕙兰稠。瀹茗香浮齿，簪梅雪满头。公馀寻胜会，此地约重游。,4
Tang,李嘉祐,送独孤拾遗先辈先赴上都,行春日已晓，桂楫逐寒烟。转曲遥峰出，看涛极浦连。入京当献赋，封事更闻天。日日趋黄阁，应忘云海边。,2
Ming,王缜,自天长县至宝应途次小路甚艰偶作,天长过宝应，野宿两昼馀。世味尝来饱，湖光入望虚。穷途悲阮籍，多病哭相如。报国成何事，霜侵两鬓疏。,5
Yuan,王惟一,西江月,太极未分混沌，两仪已非其中。一阳才动破鸿濛。造化从兹运用。水火升沉南北，木金间隔西东。略移斗柄指坤宫。尽把五行错综。,4
Yuan,卞恩义,云龙教子图,龙公头角何崭然，教子挐云飞上天。语之慎勿习痴懒，旱水盘盘井底眠。,4
Ming,尹根寿,赠吴宗道请缨奏凯 其一,藩国昔遭难，公随大将征。筹边初入幕，决胜便提兵。战垒频年戍，妖氛一夕清。试看曾驻处，都是恋恩氓。,5
Tang,牛峤,其二,锦江烟水，卓女烧春浓美。小檀霞，绣带芙蓉帐，金钗芍药花。额黄侵腻发，臂钏透红纱。柳暗莺啼处，认郎家。,2
Ming,王遴,赠杨公临刑诗,仗节多臣子，从容就死难。忠怀吞瀚海，义气压衡山。魂断关河杳，名存草木香。丈夫无别泪，含笑赴云阳。,5
Yuan,李溥光,寓定州禅宇 其一,幽鸟避人飞去，好风恋竹频来。为爱僧家庭宇，莫教踏破苍苔。,4
Ming,王廷相,送许山人还潮阳,片舫飞云色，来时绕百蛮。巳游北极遍，仍向五湖还。采药桄榔浦，诛茅薜荔山。高风落桂海，直拟谢公閒。,5
Ming,文林,金华道中忆君谦,远别轻千里，经行历万山。思君终夕坐，出守几时还。堤柳吹花尽，溪云过雨閒。南峰著书处，梦里更跻攀。,5
Song,毛奎,小洞天（一作 明 王佐 诗）,丁相沉吟叹夙缘，卫公精爽亦凄然。古今惟有毛知郡，偏爱崖州小洞天。,3
Qing,王衡,沁水道中,石径绕寒山，秋风在溪水。前村几处烟，没入朝云里。,6
Tang,有智子内亲王,渔歌子 奉和御制，每歌用“送”字,白头不觉何人老，明时不仕钓江滨。饭香稻，苞紫鳞，不欲荣华送吾真。,2
Ming,方孟式,寄任夫人,可怪暌违日，相思几换年。故园芳草合，南国美人偏。生死交难见，悲欢意莫宣。祗应三五夜，明月共君圆。,5
NanBei,萧衍,其八,含桃落花日，黄鸟营飞时。君住马已疲，妾去蚕欲饥。,1
NanBei,萧长懋,拟古诗,磊磊落落玉山崩。,1
Yuan,王旭,大江东去 寿高伯川,月临南吕，正庭阶、开到尧蓂三叶。风露清明钟气质，诞作人间豪杰。器宇宏深，襟灵阔远，物我俱融彻。滔滔欲海，回头一棹超越。试看南墅开尊，西池垂钓，此个情怀别。记得婆娑亭上酒，还到寿君时节。我梦登天，群仙相对，曾写长生牒。见君姓字，分明非是虚说。,4
Qing,王又旦,登横山绝顶,山穷得平野，绝顶散牛羊。垂柿低含雨，高榆迥受霜。举头空碧落，四面尽青苍。觱篥吹何处，西风入夏阳。,6
Ming,王之鼎,赠友人卜居,高士移家处，来寻路不迷。鸡鸣深巷里，门掩断桥西。招隐仍栽桂，看山独杖藜。平生厌尘事，今日遂幽栖。,5
Tang,李白,赠崔秋浦三首 其一,吾爱崔秋浦，宛然陶令风。门前五杨柳，井上二梧桐。山鸟下厅事，檐花落酒中。怀君未忍去，惆怅意无穷。,2
Qing,王鸣盛,夷陵远望,古戍标荆塞，危城见蜀津。云移三峡暮，江接百蛮春。行役何时已，音书总未真。登楼欲有赋，感激独伤神。,6
Yuan,孟汉卿,混江龙,连阴不住。荒郊一望水模糊。我则见雨迷了山岫。云锁了青虚。带云：这雨大不大。唱：云气深如倒悬着东大海。雨势大似翻合了洞庭湖。好教我满眼儿没处寻归路。黑暗暗云迷四野。白茫茫水渰长途。,4
Yuan,吴浩,灯花,双心灿灿夜深红，生处元非造化工。弄影自留孤艳在，得名偶与众芳同。乍开亦自矜春色，欲谢还如恨晓风。蝴蝶定知终莫见，祗应飞入梦魂中。,4
Song,王子韶,神宗皇帝挽词 其一,宝饵方叽玉，金盘忽造冰。周人悲地坼，杞国怨天崩。杳雾霾阴月，鲵膏耿夜灯。伤心歌舞妓，洒血望西陵。,3
Song,王子容,其三 寿京尹,蓬海移春，卿云约月，庆传王母骖鸾。九仙福地，不减玉龟山。况是莱儿绣斧，都衬得、彩舞斓斑。瑶觞举，平反一笑，功行足三十。木天。来瑞节，行封两国，宫锦蝉联。更孙枝满座，兰畹芝田。中诏肩舆上殿，称万寿，椒掖欢颜。黄钟数，从新九九，巧历演长年。,3
Tang,包融,送国子张主簿,湖岸缆初解，莺啼别离处。遥见舟中人，时时一回顾。坐悲芳岁晚，花落青轩树。春梦随我心，悠扬逐君去。,2
Yuan,王圭,寿阮若山总管,岸帻西风气自豪，从将了事付儿曹。也知客里思鲈鲙，何似山中把蟹螯。九日黄花如有约，百年青眼为谁高。溪山大好登临地，可但餐英赋楚骚。,4
Ming,方孝标,楼暄,邻园远岫列平原，争带晴光拥荜门。镇日窗凝春气满，小楼人重夕阳温。吟声金石高能出，世面风霜静者尊。知是天心怜范叔，绨袍尽典不须论。,5
Yuan,房皞,赠赵山甫,寇盗连年剧猬毛，一身无处可奔逃。陈平自合西归汉，诸葛焉能北事曹。嗟我命兼才共薄，仰君名与德俱高。几时一笑沧浪畔，右手持杯左手螯。,4
Tang,白云仙人,其十三 大道草,大道名高以传声，阴阳二气子双新。抽汞使来经数载，不知标在出灵真。,2
Ming,丁晋,春登皋兰山,独步层巅四望遥，天风吹我上金鳌。河流曲折虹梁阔，山势参差甲第高。万里梯航朝北阙，一川花柳涨东皋。归来暂憩衡茅下，笑指邻翁问浊醪。,5
Yuan,元明善,跋南岳寿宁观碑后,朱陵灵台天柱巍，太虚空洞绿烟扉。上馆赤帝朱鸟飞，祝融宅南参与旗。羲娥两曜愁蔽亏，象纬冷逼嗟位迷。四观燕吴与秦齐，恒嵩泰华孰崇卑。五气顺布百志熙，流祥阜物宣后祇。雨风露雷岂其私，惠尔下土尸者谁。中有异人餐玉芝，夜眠秋霞昼天倪。衣以青云裳白霓，风车八极参两螭。七十二峰足幽栖，琳宫贝阙辉陆离。潜光炼魄如婴儿，大丹入咽无渴饥。谁其思之吴宗师，神变倏忽方张施。泠然御风渺何之，太君岁晏嘉予期。千秋万岁受鸿釐，星图景运永以丕。手持芙蓉朝紫微，旋飙天阖此来归。彰灵答贶达尔垂，磨崖镌我《瑶华碑》。,4
NanBei,王台卿,陌上桑①,令月开和景，处处动春心。挂筐须叶满，息倦重枝阴。,1
Yuan,李孟,初科知贡举,百年场屋事初行，一夕文星聚帝京。豹管敢窥天下士，龙头谁占日边名。宽容极口论时事，衣被终身荷圣情。愿得真儒佐明主，白头应不负平生。,4
Yuan,王丹桂,心月照云溪 牧牛喻,牛儿性劣，奔竞无时辍。短棒与长绳，每驱驰、牢擒痛决。朝来暮往，久久渐调柔，芳草渡，曲江头，露卧如霜雪。牧童闲散，无限情怀悦。独坐古松阴，短笛弄、声悠韵噎。重堆蓑笠，拍手笑归来，清风劲，碧天澄，现出家家月。,4
Song,王操,上李昉相公 其一,弱冠登龙入粉闱，少年清贵古来稀。袖中诏草朝天去，头上宫花侍宴归。卓笔玉堂寒漏迥，捲帘池馆水禽飞。三台位近犹多逊，閒听秋霖忆翠微。,3
Ming,史迁,暮春六首 其一,东郭老人双鬓皤，春事告终知奈何。坐断小窗风正恶，送将几阵落花过。,5
NanBei,张正见,应龙篇,应龙未起时，乃在渊底藏。非云足不蹈，举则冲天翔。譬彼野兰草，幽居常独香。清风播四远，万里望芬芳。隐居可颐志，自见焉得彰。,1
WeiJin,周祗,月赋,二气理化，精者能镜。阳得一以朗旦，月代终而夕映。其状也。气融洁而昭远，质明润而贞虚。弱不废照，清不激污。,0
Ming,王铎,其三,长安犹滞迹，羲洞欲思玄。外国分峨顶，兹山有木莲。尘心因寺息，神水向天悬。白首犍为上，绳绳万古烟。,5
NanBei,丘迟,玉阶春草诗,发溜始参差，扶阶方沃若。杂叶半藏蜻，丛花未隐雀。葳蕤乱碧紫，苍黄间浓薄。,1
Qing,王藻,其二,闻道天南路，山川秀且清。花田刘鋹墓，珠海赵佗城。汉月蟾蜍满，秦桥螮蝀横。无由能缩地，天末远含情。,6
Song,方惟深,其二,仙老论文小往还，多才令尹独能攀。携觞步入千花界，借榻清临一水间。笑语不惊沙鸟去，襟怀犹过野僧闲。城中此地无人爱，坐对西南见好山。,3
Qing,王刚,其二,万岭千峰拥蓟门，沈沈难唤睡狮醒。单于入殿开新宴，宰相迎銮拜旧恩。大陆龙蛇浑是幻，三军猿鹤更谁论。沧溟漠漠虬髯杳，欲下巫阳奠国魂。,6
Tang,王贞白,古悔从军行,忆昔仗孤剑，十年从武威。论兵亲玉帐，逐虏过金微。陇水秋先冻，关云寒不飞。辛勤功业在，麟阁志犹违。,2
Tang,李嘉祐,送裴宣城上元所居,水流过海稀，尔去换春衣。泪向槟榔尽，身随鸿雁归。草思晴后发，花怨雨中飞。想到金陵渚，酣歌对落晖。,2
WeiJin,孙楚,管仲赞,管生弯弓，与桓是仇。骏奔从纠，块为累囚。沐浴西郊，鸾飞詹丘。,0
Qing,王夫之,再哭季林兼追悼小勇匡社旧游,古寺青溪路，东窗隔一峰。缘花忘柳径，驱酒试蘋风。墨冷袜材客，巾残垫角雄。馀生悲梦赋，不与勒新宫。,6
Ming,叶元玉,通州秋夜与进士冯子佩言别,分馆幸比邻，情缘道义亲。可怜今夕酒，俱是异乡人。砧急惊秋老，窗虚见月新。人生不百岁，况乃别离频。,5
Ming,王宗沐,游玄风圃见梅花,名园久惜赏心违，忽漫梅开已半飞。时序暗传天外信，物华频换客中衣。雪移疏影临丹洞，月伴香魂引素妃。寄语东风吹莫尽，为留孤萼占春晖。,5
Ming,王恭,江楼闻笛,纤月絓枫林，晴楼覆夕阴。谁家吹凤管，永夜作龙吟。杨柳边头恨，梅花客里新。天明汉江上，唯见水云深。,5
Yuan,王仪,赠言星易汪岩川,六籍分明易有神，能逃烈火度嬴秦。说铃傲几欺童稚，不似成都卖卜人。,4
Song,王寀,浪花,一江秋水浸寒空，渔笛无端弄晚风。万里波心谁折得，夕阳影里碎残红。,3
Ming,方肯堂,登小金山和东坡韵,金山石碣今传古，绿水青峰去复来。千载清流流不尽，江风松月自高台。,5
Yuan,释自恢,偶成,金沙溪上柳条齐，白鸟群飞落照低。十里荷花红胜锦，好山都在画桥西。,4
Tang,牛僧孺,答乐天见寄履道新小滩诗（题拟）,请向归仁砌下看。,2
Qing,王中溎,题安之弟诗词近稿,争道骅骝迥绝尘，吾家小谢最清新。曾吟《白雪》鸡窗伴，看步青云虎观宾。杨柳晓风三变调，芙蓉初日六朝人。板桥百里相思梦，夜雨池塘芳草春。,6
Yuan,田禄生,映湖楼次韵①,北望京华叠嶂多，楼高客恨转来加。仲宣作赋非吾土，江令思归未到家。杨柳自摇愁里线，辛夷初发乱馀花。若为江水变春酒，一洗胸中滓与槎。,4
Yuan,叶颙,忆先母,忆别慈颜后，年华逝水流。萱堂犹一日，松墓竟千秋。诲育恩无尽，生成德靡酬。白云空入望，清泪湿衣裘。,4
Song,尹济翁,风入松 癸巳寿须溪,曾闻几度说京华。愁压帽檐斜。朝衣熨贴天香在，如今但、弹指兰阇。不是柴桑心远，等闲过了元嘉。长生休说枣如瓜。壶日自无涯。河倾南纪明奎壁，长教见、寿气成霞。但得重携溪上，年年人共梅花。,3
Yuan,王丹桂,凤栖梧 山居遣兴,满目青青松间竹。掩映山家，有甚闲荣辱。独自唱吟斟美醁。味浓醉倒和衣宿。清梦觉来情未足。重抱瑶琴，品弄无生曲。谁是知音余伴侣。草堂风月应相许。,4
Yuan,尤山,鸡冠花,秋雨初晴后，鸡冠早放花。飞鸣欲何向，艳冶自堪誇。僻地裁红锦，遥天堕彩霞。金门多绛帻，分与野人家。,4
Tang,元淳,句,弟兄俱已尽，松柏问何人。闻道茂陵山水好，碧溪流水有桃源。赤城峭壁无人到，丹灶芝田有鹤来。,2
Qing,文娥,其二,绿窗无事懒搊筝，小捲虾帘坐听莺。客到不劳鹦鹉报，隔溪吹到踏歌声。,6
Song,方惟深,过黯淡滩（《诗话总龟》前集卷一○作滟滪堆）,溪流怪石碍通津，一一操舟若有神。自是世间无妙手，古来何事不由人。,3
Song,王雱,倦寻芳慢/倦寻芳 中吕宫,露晞向晚，帘幕风轻，小院闲昼。翠径莺来，惊下乱红铺绣。倚危墙，登高榭，海棠经雨胭脂透。算韶华，又因循过了，清明时候。倦游燕、风光满目，好景良辰，谁共携手。恨被榆钱，买断两眉长斗。忆高阳，人散后。落花流水仍依旧。这情怀，对东风、尽成消瘦。,3
Song,方逢振,江湖稳处（于潜寺僧）,此舟无物本来虚，万斛清香只有诗。昨夜潮头高几丈，老僧睡著不曾知。,3
Tang,僧玄奘,题童子寺五言（在太原□□北京）,西登童子寺，东望晋阳城。金川千点渌，汾水一条清。,2
Ming,卞锡,鹤湖,湛湛秋湖一鉴空，羽衣玄鹤跨仙童。翱翔健翮凌霄碧，莹彻芳塘浴日红。万派奔腾天上下，数声嘹喨海西东。主人对此心飘邈，高节清风孰与同。,5
NanBei,刘孝绰,三妇艳,大妇缝罗裙，中妇料绣文。唯馀最小妇，窈窕舞昭君。丈人慎勿去，听我驻浮云。,1
Qing,王宁㷆,题少鹤先生普陀山寺亭雅集图后,石湖去后六百载，粤山黯黮无光辉。信知洞壑本非异，得名正以诗人诗。一朝造物惧湮没，大搜宇内才无遗。简尤拔隽命七子，以诗辟涤昌明之。泉鸣激激入弦管，岚翠森森罗斝厄。兴酣醉墨洒溪洞，一时吐尽胸中奇。遂令中原好奇士，蹇裳各愿南荒驰。披图仿佛见山色，更想如意还支颐。欲问作图者谁子，图内诗人朱布衣。,6
NanBei,萧子范,后堂听蝉诗,试逐微风远，聊随夏叶繁。轻飞避楚雀，饮露入吴园。流音绕丛藿，馀响切高轩。借问边城客，伤情宁可言。,1
Qing,王肇鸿,挽曾国荃联,栽培厚德拟生成，方冀九龄锡嘏，杖履长依，讵料泰山颓，吾将安仰；伯仲大名垂宇宙，回思六月出车，勋劳如昨，既为天下痛，亦哭其私。,6
Song,丘浚,咏钱塘,南屏高瞰府城西，画舸千艘共醉迷。四柱台边烟是幕，百花桥畔葑连堤。龙檀咽路迎舆隼，绮绣登山污粉题。暮色沈沈郛郭闭，宝灯辉映梵天低。,3
Yuan,元好问,长寿新居（同仲经赋。）,地古村墟迥，川回县郭斜。蒲池馀老节，菊水引新芽。卜筑欣成趣，归耕觉有涯。迎门顾儿女，今日是山家。,4
Tang,元凛,九日对酒,嘉辰复遇登高台，良朋笑语倾金罍。烟摊秋色正堪玩，风惹菊香无限来。未保乱离今日后，且谋欢洽玉山颓。谁知靖节当时事，空学狂歌倒载回。,2
Qing,王昊,久客,久客长如梦，危魂辄易惊。关河全杀气，鸿雁自秋声。愁病兼人鬼，亲朋隔死生。何堪寒夜雨，独坐忆围城。,6
Yuan,王晔,柳叶儿,你卖弄他光前光前绝后。不由我不邓邓火上浇油。彭大云：如今世上。除了那周公一人妙算。再无敌对哩。正旦唱：你道是周公世上无敌手。蚤激的我嗔难忍。怒难收。伯伯也则教他到我行纳下降筹。,4
Yuan,僧大䜣,黄河阻风,九域重寻禹迹荒，喜听悬水夜浪浪。中原迤逦河流壮，元气汪洋地脉长。万里风云来黯澹，五更星斗下光芒。我行不有神灵助，风送天香自帝傍。,4
Qing,释方璿,登穿山,颓然石磴草萋萋，客里重登旧迹迷。海气暗吞山顶寺，钟声高落洞门溪。秋来有月台堪倚，春到无花鸟自啼。欲谒桑公不可见，苍苔断碣暮云低。,6
Ming,丁恒,石潨山,遥望平林曙色温，淡烟新霭正纷纭。高低松竹阴相接，撩乱藤萝暝不分。谷口行人冲雾出，林间啼鸟隔溪闻。不知初日散空翠，惟见青山生白云。,5
Song,方凤,北山道中,拂衣去城市，信步踏晴泥。草意春风蚤，松阴野日西。语长忘路远，行近觉山低。更欲迟来此，穿林听鸟啼。,3
NanBei,鲍照,扶风歌,昨辞金华殿，今次雁门县。寝卧握秦戈，栖息抱越箭。忍悲别亲知，行泣随征传。寒烟空徘徊，朝日乍舒卷。,1
WeiJin,邯郸淳,赠吴处玄诗（《诗纪》依《类聚》作答赠诗）,我受上命，来随临菑。与君子处，曾未盈期。见召本朝，驾言趣期。群子重离，首命于时。饯我路隅，赠我嘉辞。既受德音，敢不答之。余惟薄德，既局且鄙。见养贤侯，于今四祀。既庇西伯，永誓没齿。今也被命，义在不俟。瞻恋我侯，又慕君子。行道迟迟，体逝情止。岂无好爵，惧不我与。圣主受命，千载一遇。攀龙附凤，必在初举。行矣去矣，别易会难。自强不息，人谁获安。愿子大夫，勉篑成山。天休方至，万福尔臻。,0
Qing,王鸿绪,归来二首 其一,长铗归来日，貂裘欲敝时。吾亲怜久客，扶杖喜相持。款款谈征路，依依问旧知。自朝还至暮，尽室慰离思。,6
Ming,王鸣雷,暮秋江上书所见,生后浮名过耳轮，烟霞漠漠悟前身。鱼心怯浪空惊水，马眼临秋不怕尘。海上偶逢山上叟，黑头相送白头人。那堪晚节催篱菊，一夜霜风雁路新。,5
Song,王得臣,其二,忽来汉阳称刺史，又值鱼肥酒偏美。酒给公厨不用酤，朝吟暮醉醉复醒。郎官湖上秋兴亭，江山四向尽可眺。,3
WeiJin,孙绰,太常碑赞,海岱协灵，育此多士。峨峨君侯，东国之纪。金德发耀，英风邵起。文齐游、夏，行俦鲁史。有邈其声，令闻不已。人亦有言，德崇誉高。束帛既贲，旌节仍招。仪刑朝堂，流风丹霄。将振华衮，冰涣皇朝。上帝靡盬，曾不遐龄。卫霍颓镇，哲人其倾。邦国殄瘁，缙绅丧情。仰企高范，永播休声。,0
NanBei,任昉,同谢朏花雪诗,土膏候年动，积雪表晨暮。散葩似浮玉，飞英若总素。东序皆白珩，西雍尽翔鹭。山经陋蜜荣，骚人贬琼树。,1
Qing,方守敦,其三,世变生如寄，江寒浪未收。孤灯成坐啸，万感怯登楼。对酒友青眼，论诗兄白头。清游能几度，聚散等浮沤。,6
Ming,丁克仁,赠朴教授①,因公到此上楼岑，远近奇观左右寻。会面为难谈未了，行程甚迫酒频斟。独怜茶角犹登眺，却忆萝轩不共临。安得更期秋月白，抚琴弹尽伯牙心。,5
Qing,于式枚,其五,猎猎牙旗出苑墙，十千组练试明光。一鸾未毈灾先伏，九虎凭威势可常。塞北风云朝白帝，关东烽火殉黄皇。银筝呜咽楼头语，可忆金鞭下未央。,6
Ming,僧文贞,与杨若木骆天游夜话,久别忘如忆，相逢意更深。言多交后夜，情苦见中心。病叶风条响，哀蛩露穴吟。不须悲未遇，自古少知音。,5
Song,王奕,题彭泽旧县狄梁公祠,周纪唐纲一线间，旋乾容易转坤难。不将庙祔来雄辨，焉得宗祧可再安。国事固当元老定，德碑留与具臣看。寄言彭泽亲民者，须学好人为好官。,3
Ming,王在晋,拙句赠大司农白阳毕老公祖得请荣归 其一,一封直上解朝衣，王事劳人问息机。三老那堪同去国，二疏争似识先机。雄材历下今无敌，勇退都门近亦稀。独愧驽骀犹恋栈，勌勤久与世相违。,5
Yuan,何景福,望江亭,曲水亭空卧石龙，入门鼍鼓震逢逢。六朝冠冕埋孤塔，七宝幡𣄢占故宫。借剑生前谁斩佞，震堂死后尚旌忠。暮潮西上东风急，满目山河落照红。,4
Song,尹阒,题汪水云诗卷,平生宁用拙，方凿不圆卿。风月少知己，江山多故情。北辰终夕仰，西雨几时晴。水与云无定，君当保令名。,3
Ming,王善庆,过周流寺,云埋殿阁周流寺，春水冲撞复到山。僧衲挂枝庭树老，禅床支石洞云閒。久无山鬼吹灯火，时有渊龙护法坛。我亦长歌来徙倚，满襟清思隔尘寰。,5
Ming,王佐,挑灯杖,阳彩沉冥处，微躯致用时。触焚甘首碎，尽烬与心期。退止常依坎，行趋只向离。功成随旦夜，用舍自相宜。,5
Ming,叶夔,芳茂山庄十景之三 其一 芳茂闲居,楼阁重重爽气浮，无边风景此中收。凭栏纵目乘幽兴，不觉心胸溢九州。,5
Yuan,王伯成,后庭花,这靴曾朝踏辇路霜。暮登天子堂。软趁残红片。轻沾落絮香。我若沾危邦。这的是脱身小样。不合将足下央。,4
Qing,王紫绶,旧宫人 其一,旧日常随玉辇游，朝钟暮管夜箜篌。闲来细语繁华事，不尽神宗四十秋。,6
Qing,尤直,秋日偕秦丈对岩小饮寄畅园,主人能好客，园树亦先红。鱼意空秋水，琴声散晚风。心知上下古，人老去来中。山色常如旧，神光自内充。,6
Qing,方佺,蝶恋花 秋月,漠漠清光千万里。云拥冰轮，一片轻如纸。借问嫦娥何若此。只应长伴愁人尔。照彻陶篱黄共紫。渐渐梅梢，影乱横塘水。睡熟芙蓉谁唤起。寒螀声里啼残矣。,6
Ming,于谦,到泽州,信马天将暮，离山路转平。川萦太行驿，树绕泽州城。落日翻旗影，长风送鼓声。孤云在天际，回首若为情。,5
Ming,王应鹏,晓发淮口,春江历历水悠悠，一夜东风五两收。花信不知何地早，乡书犹忆故园秋。年来国是谁能定，病起诗怀祗自愁。昨日六飞巡幸后，已将宽法遍南州。,5
Song,方樗,寄吴晦叔,地僻书难到，春寒病转深。遥怜梅剪玉，更想柳摇金。几砚平生事，杯觞隔岁心。恐君亦思我，迢递寄愁唫。,3
Yuan,王立中,破窗风雨图,纸窗风破雨泠泠，十载山中对短檠。老矣江湖归未遂，画间如听读书声。,4
Song,净圆,望江南 娑婆苦,娑婆苦，身世一浮萍。蚊蚋睫中争小利，蜗牛角上窃虚名。一点气难平。人我盛，日夜长无明。地狱争头成队入，西方无个肯修行。空死复空生。,3
Tang,王勃,重别薛华（一作重别薛升华）,明月沈珠浦，秋风濯锦川。楼台临绝岸，洲渚亘长天。旅泊成千里，栖遑共百年。穷途唯有泪，还望独潸然。,2
Ming,王克义,琼州茉莉轩,游客凭栏趣最宜，构轩兀坐看花枝。含英沁露微醺际，吐卉当风送馥诗。蓓蕾似于邪党妒，清香偏与正人期。繁华眼界空千里，茂叔渊明怎得知。,5
Qing,王鸣盛,小孤山下作,解缆溯层波，夕宿逗沙岸。亭亭见孤峰，独秀中流半。阳崖倚巉岩，阴岫屡回换。半领微径分，参差更堪玩。离离青松阴，历历白石粲。楼台相蔽亏，金碧穷照烂。氤氲岚彩明，杳霭霞气乱。彷佛神灵雨，东风一飘散。湘妃出鼓舞，汉女时游衍。光景未易逢，解佩徒深愿。怅然迟暮心，重起越乡叹。,6
Yuan,元明善,书湖广省中壁,鼎湖龙去欲无天，臣抱乌号泪作泉。四海重瞻尧日月，万年长履禹山川。恩波浩荡沾民物，文运休明属圣贤。窃禄四朝无寸补，何堪西掖进经筵。,4
Ming,王揆,壬辰北归居枫桥别业,归来投别业，鸡犬一庭前。雪重千门树，湖吞万井烟。鸱夷寒食庙，虾菜夕阳船。何似营平路，黄沙猎火天。,5
Yuan,宋禧,冬至前一日宿永乐寺水竹居次郑山辉吴主一壁间倡和韵,寒过冰上客，阳复地中雷。宇宙兵车静，山林佛寺开。旧交多死去，久别始重来。知已三更语，倾心一宿回。,4
WeiJin,庐山夫人女婉,抚琴歌,登庐山兮郁嵯峨，晞阳风兮拂紫霞。招若人兮濯灵波，欣良运兮畅云柯。弹鸣琴兮乐莫过，云龙会兮登太和。,0
Ming,王樵,春前得雪雪后喜晴,残冬见微霰，大雪降春前。喜得四时正，不忧三等田。况逢人谷日，开出艳阳天。汉室勤农诏，应须到日边。,5
Qing,王葆辰,步云山吕仙宫联,四围紫气捧心香，结成胜地蓬壶，正屏麓云开，剑池月上；万丈毫芒悬肘篆，分与神山药石，觉葫头日驻，枕底春回。,6
WeiJin,谢万,春游赋,青阳司候，句芒御辰。陈条灌以摧枯，初茎蔚其曜新。幂丰叶而为幄，靡翠草而成裀。于是远啸良俦，近命嘉宾。奏羽觞而交献，罗丝竹以并陈。咏新服之璀璨，想舞雩之遗尘。抚鸣琴而怀古，登修台而乐春。尔乃碧巘增邃，灌木结阴。轻云晻暧以幕岫，和风清泠而启衿。,0
Yuan,僧子楩,金陵行,从古佳丽金陵州，到今城郭枕江流。埋金往事堕茫昧，含风老树长萧飕。寒潮喧声响西浦，碧海渺渺天东头。二水三山涵远景，龙蟠虎踞横高秋。黄旗紫盖化榛莽，庭花玉树传商讴。六帝云浮几苍狗，三国角斗真蜗牛。青山似洛只复叹，神器归隋良可羞。凤凰何来栖李树，鸥鹭戏浴弥沧洲。天堑已知徒恃险，地肺只合从仙游。君不见昔人《黍离》歌宗周，旁徨不去心悠悠。天荒地老著许愁，日往月来无时休。霜飞台高柏修修，人谓我歌将何求？,4
NanBei,王融,其六 长歌引,周雅听休明，齐德觏升平。紫烟四时合，黄河万里清。翠柳荫通街，朱阙临高城。方毂雷尘起，接袖风云生。酣笑争日夕，丝管互逢迎。徂年无促虑，长歌有馀声。,1
Ming,王钝,腊月二十五日食竹笋菜薹因以记之,可怪湖南气候偏，隆冬草木绿参天。菜花开遍江头圃，竹笋穿通岭外田。空谷鸟啼无雪积，清流鱼跃少冰坚。当时孝子称王孟，难显啼寒卧冻贤。,5
Ming,王弼,斋宿荅杨质夫,到门初见暝鸦栖，围坐炉熏烛渐低。不放酒船来问字，空烦诗札送封题。雪深西寺春斋集，日出东华晓仗齐。清兴对君聊竟夕，未应真向局中迷。,5
Tang,僧拾得,其十六,从来是拾得，不是偶然称。别无亲眷属，寒山是我兄。两人心相似，谁能徇俗情。若问年多少，黄河几度清。,2
Yuan,王思诚,再拾前篇馀韵,龙洞朝云薄，牛山暮霭冥。一天风淅淅，千里雨泠泠。幽壑涛飞箭，虚檐溜建瓴。空中无走电，地底不轰霆。红湿千株杏，青滋五叶蓂。汗潮苍石础，泽润碧窗棂。墙外迷楼观，桥边失渭泾。隔巢鸠谷谷，在野马駉駉。年稔逢人说，欢声到处听。故乡归未得，客枕梦初醒。返哺惭乌鸟，伤怀忆鹡鸰。沁园春欲暮，且醉酒双瓶。,4
Yuan,朱升,其二,我抱穷民叹，公知宰物私。著书瞻乃祖，宜室庆佳儿。应有新来句，能消客里悲。炎途宜早发，目断碧云驰。,4
Tang,李穆,三月三日寒食从刘八丈使君登迁仁楼眺望,从公无小大，在伴乐人贤。楚国逢荒岁，随人若有年。空波交水埒，重岫夹畬田。桑柘温风软，云霞返照鲜。因高寺刹迥，临远郡楼偏。花柳清明节，亲宾上巳筵。故乡徒有路，春雁独归边。幸望山阴客，为文内史前。,2
Ming,方豪,开河,三月开河驿，垂杨绿覆堤。征人叹萧索，未有一莺啼。,5
WeiJin,孙楚,庄周赞,庄周旷荡，高才英俊。本道根贞，归于大顺。妻亡不哭，亦何所欢？慢吊鼓缶，放此诞言。殆矫其情，近失自然。,0
Yuan,周巽,九日谩兴二首 其一,佳节动高兴，凭陵翠巘孤。山河千里异，风雨满城无。松下豺犹祭，云中雁自呼。未能酬酩酊，且复立斯须。,4
Yuan,山主,临江仙,日暮残霞哀雾起，溪边阵阵悲风。限临选甚父娘兄。青松梢下，一例掩无穷。荆棘三皇坟上长，垂杨露滴花丛。折碑墓塌水流冲。一场潇洒，何日返龙宫。,4
Tang,吴士矩,饮后献时相①,一夕心期一种欢，那知疏散负杯盘。尊前数片朝云在，不许冯公子细看。,2
Tang,王感化,建州节帅更代筵上献诗,旌旗赴天台，溪山晓色开。万家悲更喜，迎佛送如来。,2
Tang,王仁裕,示诸门生,二百一十四门生，春风初长羽毛成。掷金换得天边桂，凿壁偷将榜上名。何幸不才逢圣世，偶将疏网罩群英。衰翁渐老儿孙小，异日知谁略有情。,2
NanBei,范云,数名诗,一鼓有馀气，趫勇正纷纭。二广无遗略，雄虎自为群。三河尚扰攘，楯橹起橨榅。四巡驻青跸，瘗玉旷亭云。五十又舒旆，旗帜日缤纷。六郡良家子，慕义轻从军。七获美前载，克俊嘉昔闻。八音伫繁律，将以安司勋。九命既斯复，金璧固宜分。十难康有道，延首望卿云。,1
WeiJin,司马懿,歌,天地开辟，日月重光。遭逢际会，奉辞遐方。将扫逋秽，还过故乡。肃清万里，总齐八荒。告成归老，待罪舞阳。,0
Song,王澧,和周通老合江亭,肤使中心若饮冰，合江宴集更思清。凉风轻拂来幽户，暑雨乍收新霁晴。萧洒虚亭迎野色，玲珑远水漱溪声。公馀自得高吟赏，还辔雍容带月行。,3
NanBei,周弘正,和庾肩吾入道馆诗,石桥有旧路，灵室俨众仙。菊潭溜馀水，丹灶起残烟。桃花经作实，海水屡成田。逆愁归旧里，追问斧柯年。,1
Song,王世宁,临终作,翠羽旌幢仙子队，紫云楼阁玉皇家。人间风雨易分散，回首五陵空落花。,3
WeiJin,习凿齿,诸葛武侯宅铭,达人有作，振此颓风。雕欂蔚采，鸱阑唯丰。义范苍生，道格时雍。自昔爰止，于焉盘桓。躬耕西亩，永啸东峦。迹逸中林，神凝岩端。罔窥其奥，谁测斯欢。堂堂伟匠，婉翮扬朝。倾岩搜宝，高罗九霄。庆云集矣，鸾驾亦招。,0
Tang,王勃,春日还郊,闲情兼嘿语，携杖赴岩泉。草绿萦新带，榆青缀古钱。鱼床侵岸水，鸟路入山烟。还题平子赋，花树满春田。,2
Tang,何据,琥珀拾芥赋,天地之根。孰知其源。忽而化化。欻尔存存。琥珀拾芥。凤形精蕞。物之冥会。出乎意外。于是气以冥合。物由化造。础因云以积润。燧取火而就燥。伊琥珀之为珠。亦凤形而吸草。既璀错以琼艳。又荧煌而金藻。尔乃探其至赜。持其自然。手与心惬。视与目全。美宝擢色以临矣。飞芒乘虚而附焉。此见机而作。间不可省。彼因感而应。道不可传。故能异质吻合。殊途元通。播形的皪。透影玲珑。似乎月含桂以贞明。泉泛箨而映净。云发彩于虹玉。竹乘阴于鹊镜。虞都尉见而言曰。昔者枫丹岸绮。松翠山衣。膏沦甘壤。珠孕清辉。全其真讵蜂巢之所僭。守其璞宁鹤卵之能希。进乎洁己。一薰一莸而并采。德以繄物。拾萧拾艾而同归。且珠之于宝也至贵。芥之于草也至微。不以贵而黜菅蒯。不以微而替葑菲。君无谓我腐。为萤有耀。君之经是照。君无谓我弱。为舟有徵。君之流可乘。物犹尚尔。人亦谅只。若泰初之偶蒹葭。长公之俯青紫。生刍对如玉之容。芳荷被怀璧之士。则珠岂草以相期。芥得珠以成美。吾乃今知然乎至矣。,2
Qing,王志鳌,普安观,崚嶒狭路步时艰，到处游人意乍閒。翠见面前排树树，青看脚底起山山。墙边花色今犹古，洞里仙人去不还。安得云中来白鹤，岧峣佛顶不愁攀。,6
Yuan,叶懋,其四 朝阳台,仙人乍拂朝阳台，碧波浸月芙蓉开。晓日肌肤湛冰雪，秋云罗袜生尘埃。荆王好色轻楚国，飞观玲珑起千尺。乾坤大梦一浮沤，父子垂情两昏惑。楚江日落啼清猿，楚宫城阙空云烟。微臣宋玉骨已朽，何人为赋招魂篇。,4
NanBei,刘义庆,箜篌赋,侯牵化而始造，鲁幸奇而后珍。名启端于雅引，器荷重于吴君。等齐歌以无譬，似秦筝而非群。,1
Yuan,李文蔚,尾声,你道是他打了我呵似房檐上揭瓦。不信道我打了他呵就着我这脖项上披枷。调动我这莽拳头。拓动我这长梢靶。我向那前街后巷便去爪寻他。带云：若见了他呵。唱：我一只手揪住那厮黄头发。一只手把腰脚牢掐。我可敢滴溜扑活撺那厮在马直下下。,4
Song,孔文仲,次韵瀛倅邓慎思见寄①,官是麟台却佐州，蓬瀛俱称列仙游。忆分晓色趋天阙，想对春风倚郡楼。书付塞鸿应易到，人如陇水正分流。江湖未有归耕处，何日相逢说旅愁。,3
Yuan,李祁,题梅坡,迢递城东路，梅花绕幔坡。步随山雪遍，兴入野云多。顾影头常侧，怜香手屡挼。为君题作画，短句不成歌。,4
Yuan,吕权,句,青壁虽万里，白云只三寻。,4
Yuan,李隼,寄寿杨鍊师 其一,绛阙珠宫天上开，丹梯石磴日边回。九芝照夜通云户，八桂传秋近露台。鹤驾邀将王母至，凤笙迎得上元来。仙家别有长生术，不用金茎注玉杯。,4
Song,方翥,读易 贞,牛背稳如千斛舟，斜烟细雨任遨游。春风草绿江南岸，祇见轻寒不见牛。,3
Yuan,李泂,月夜过采石江呈樵隐学士兼示吾徒李止顺文,空江偃仰见明月，月向天心散冰雪。扪天恍忽与之吻，桂树琼枝纷纠结。倏挺枯槎汎河汉，又似山阴理归楫。美人不来江水深，独对风烟正愁绝。欲愁绝兮奈此怀，征帆茫茫江上开。黄芦风起鸟声至，千里一望银山来。银山嵯峨隔沧海，海上群仙复谁在？五鳌已没三山沈，扶桑叶条失光彩。丹砂不逐儿童归，旷怀更为秦人悲。英雄去国彼其志，想像金阙空葳蕤。笑呼白云觞我酒，翠叠连山作窗牖。狂风吹月落西去，水气冥冥浴星斗。夜深忽到蛾眉亭，紫鳞欲去江潮生。只愁新诗幻出龙虎文，翩然将我日月元气归沧溟。,4
WeiJin,傅咸,邛竹杖铭,嘉兹奇竹，质劲体直。立比高节，示世矜式。,0
Yuan,辛敬,其四 春波烟雨,昔贤读书处，今日采樵路。烟雨暗春波，江鸥迷处所。山遥数峰出，洲隐千帆去。应有倚楼人，天长望汀树。,4
Yuan,毛直方,赠叠山先生,一襟书传日星悬，湖海声名五十年。事不求知惟此理，文之未丧岂皆天。人方惊怪欧阳子，我独悲伤鲁仲连。看镜倚楼秋已暮，风巾霜屦重依然。,4
Song,方岳,其二,我爱山居好，红稠处处花。云粘居士屩，藤覆野人家。入馔春烧笋，分灯夜作茶。无人共襟抱，烟雨话桑麻。,3
Tang,戈牢,风不鸣条（一作章孝标诗）,旭日悬清景，微风在绿条。入松声不发，度柳影空摇。长养应潜变，扶疏每暗飘。有林时袅袅，无树渐萧萧。慢逐青烟散，轻和瑞气饶。丰年知有待，歌咏美唐尧。,2
Song,王老者,豆腐诗,朝朝只与磨为亲，推转无边大法轮。碾出一团真白玉，将归回向未来人。,3
Song,万俟咏,明月照高楼慢 中秋应制,平分素商。四垂翠幕，斜界银潢。颢气通建章。正烟澄练色，露洗水光。明映波融太液，影随帘挂披香。楼观壮丽，附霁云、耀绀碧相望。宫妆。三千从赭黄。万年世代，一部笙簧。夜宴花漏长。乍莺歌断续，燕舞回翔。玉座频燃绛蜡，素娥重按霓裳。还是共唱御制词，送御觞。,3
Song,王镃,避乱柯岩绿坡诸公以诗见寄,柯栝各西东，音书久不通。山河隔今古，天地老英雄。局败棋难著，愁多酒易中。花前多少恨，无语寄春风。,3
NanBei,任昉,落日泛舟东溪诗,黝黝桑柘繁，芃芃麻麦盛。交柯溪易阴，反景澄馀映。吾生虽有待，乐天庶知命。不学梁甫吟，唯识沧浪咏。田荒我有役，秩满余谢病。,1
Ming,丘弘,袍岭朝云,袍山崒嵂俯清漪，晓起轻云拂翠微。远逐晴风来海屿，几随残月到书帏。广寒巳作梯仙路，霄汉行看捧月飞。莫道无心常出岫，傅岩霖雨望霏霏。,5
Yuan,林傅,长廊岩,虚屧开脩廊，回风走落叶。夜月照无眠，披衣来步月。,4
Qing,王定柱,雷雨,腊馀三日杪，春早一旬盈。曀讶朝来重，雷从何处生？客程空踯躅，天道本清明。会遣重阴豁，黄棉万里晴。,6
Song,王十朋,再用前韵,谁棹深林秀，遥分奕叶芳。秉殊溱上客，握拟殿中郎。眼净见幽韵，心清闻远香。当门不及种，践履恐成伤。,3
Yuan,王艮,其六 陆瑁养鱼池,华亭郭西偏，云是陆瑁居。宅墓了不存，况此池中鱼。纤鳞依藻荇，采取无复馀。皇风反淳古，数罟或可除。,4
Qing,王苹,沂水山行即景,驴背寒销破帽温，鞭丝渐远雪泥痕。乱山一路青驼寺，多少东风到店门。,6
Yuan,方樗,立秋日喜雨寄楚老,抱疾不安枕，且为枯旱忧。俄然垂豹雾，莫是捲龙湫。烈焰全收暑，新凉正得秋。客谁讥褦襶，吾欲咏瓯窭。机杼松台邃，琴书竹户幽。西田宜早穫，却共虎溪游。,4
Ming,王镕,太和宫,太乙漓元气，中原独此山。神功移阆苑，帝力壮仙寰。嶂合茅堂杳，林回野色閒。烟霞酬夙志，解组扣松关。,5
Yuan,孔克坚,王官谷司空图隐居,避暑王官谷，翛然兴不群。飞泉落秋雨，茂树结寒云。天影临流见，舂声隔竹闻。时同三二友，尊酒坐论文。,4
Ming,包鼎,题渔舟画,远山落日映渔蓑，烟水微茫起浩歌。记取扁舟好归去，晚来江上有风波。,5
Qing,丁翼,齐天乐 秋雨沈沈，游山滞约，作此以柬淙云,泄云一片筛寒雨，虚帏凉意微逗。彩扇销香，碧罗淹泪，恰似去年消瘦。玲珑窗牖。只孤影相怜，更谁携手。一桁帘垂，暗灯花结小红豆。匡床清梦易觉，听声声点点，乱捎鸳甃。钿砌蛩寒，画廊蕉碎，并作一宵僝僽。双眉青斗。怪几日、西风替侬吹皱。试把圆冰，病容憔悴否。,6
Yuan,吴讷,登吴山留题承天观,满目尽楼台，路从山顶来。潮生沙岸没，云破海门开。官舍笼鹅去，道人骑鹤回。题诗向何处，石壁扫苍苔。,4
Qing,王会汾,雨泊横山,风紧云涛正作堆，忽闻凉雨压轻埃。帆从社酒香中度，人向吴山横处来。组甲团花空列戌，荒榛白月上郊台。可怜伍相浮江后，寂寞千秋少霸才。,6
Tang,何玄,看花,莫怪出门先骤马，暮年常怨看花迟。可怜尽日春山下，似雪如云一万枝。,2
Yuan,王立中,绝句二首 其一,梅粉凝娇不肯添，晚年笼瞑压重檐。江南可是春寒甚，十日东风不捲帘。,4
Ming,卞邦本,其五 四友峰,翠峰高耸白云隈，石丈岩岩绝点埃。一段幽情谁可友，相知惟有松竹梅。,5
Yuan,尹志平,凤栖梧,问道参禅都不会。境上闲游，只要心无昧。踏碎虚空离六对。松岩一觉和衣睡。何用人前夸口快。一点灵明，不许纤尘盖。法性堂堂观自在。归根复命超三界。,4
Ming,叶菁,厓山吊古,行宫落落碧山椒，往事茫茫玉辇遥。故垒风回残虎啸，荒祠雨过老龙朝。千秋精卫愁沧海，一曲湘灵泣洞萧。知是英魂长不散，倚篷休作楚人招。,5
Qing,尹会一,上元夜雪,片雪江城未落镫，万家箫鼓尚喧腾。衙斋禁酒清如水，座客垂帘静似僧。香谢梅花迷槛月，寒惊诗梦沁壶冰。玉楼人醉东风里，遥向乌台望未曾。,6
Yuan,李士瞻,五虎门,西游昔上三潴峡，今见南荒五虎门。势接天关并地轴，气吞雌伏与雄蹲。八闽津要难耽视，百粤山河总大藩。千载卧龙今复起，只凭三顾靖中原。,4
Yuan,王嘉闾,叶敬常祠下歌,北溟波浪几千里，南山倚石空𡿔𡿔。石工未刻厌水犀，石精化作万丈青虹霓。青虹堕地饮水不肯去，即作叶侯捍海之横堤。堤蟠三万二千尺，尽是南山倚空石。叶侯驱石应有神，抔土丸泥真戏剧。旧时天吴上平地，几处桑田为海水。潮来汐去二百年，海波还变为桑田。堤成侯去民安土，祠下年年闻社鼓。馀姚编民十万户，仰视叶侯如父母。侯之去兮不可留，桂为楫兮兰为舟。侯之没兮神来游，芹香酒旨罗庶羞。石堤捍海终不朽，侯德与之同永久。南山苍苍，北海茫茫，馀姚之民兮，思叶侯不忘。,4
Tang,王仁裕,贺王溥入相①,一战文场拔赵旗，便调金鼎佐无为。白麻骤降恩何极，黄发初闻喜可知。跋敕案前人到少，筑沙堤上马归迟。立班始得遥相见，亲洽争如未贵时。,2
Yuan,王恽,太平宴二首 其一,海宇初无外，王师信有征。秉旄麾战旅，漏网得奔鲸。清昼来三捷，欢谣沸百城。从今田舍客，白首乐升平。,4
Tang,僧可止,雪十二韵,落处咸过尺，翛然物象凄。瑞凝金殿上，寒甚玉关西。润比江河普，明将日月齐。凌云花顶腻，锁径竹梢低。出谷樵童怯，归林野鸟迷。煮茶融破练，磨墨染成黳。陷兔埋平泽，和鱼冻合溪。入楼消酒力，当槛写诗题。道路依凭马，朝昏委托鸡。洞深猿作族，松亚鹤移栖。及夏清岩穴，经春溜石梯。丰年兼泰国，天道育黔黎。,2
Yuan,吴镇,其二,画里诗仍好，萦回自一川。湖晴岚气爽，浪静柳阴圆。赋咏成珠玉，经营起雾烟。当年满朝士，若个在林泉。,4
Ming,王逢年,金陵咏怀,奕奕钟山紫气开，壮游弹铗凤皇台。上林曙色迎黄鸟，古殿晴阴锁绿苔。驰道久虚清跸度，近臣犹似早朝回。当年定鼎尊临日，玉帛曾闻万国来。,5
Yuan,石盏德玉,采茶歌,我怕你死在逡巡。抛在荆榛。又则怕傍人夺了你个俊郎君。末云：你妈儿利害哩。正旦云：俺娘便利害。呵。唱：我也则是一度愁来一度忍。末云：俺家爹爹打的我苦也。正旦唱：你爹打你呵谁教你唱一年春尽一年春。,4
Yuan,僧梵琦,开平书事四首 其一,旧俗便弓马，新装称绮罗。平原芳草歇，古戍暮云多。翠袖调鹦鹉，金鞭控骆驼。上楼看月色，无酒奈君何。,4
Qing,方荫华,其四,无端风雨小窗前，料峭轻寒著半肩。远路分携惟有泪，深宵慢忆若为怜。晴芳古道无边绿，璧月中天一样圆。闽海路遥飞不到，承欢犹是忆前年。,6
NanBei,谢灵运,彭城宫中直感岁暮诗,草草眷徂物，契契矜岁殚。楚艳起行戚，吴趋绝归欢。修带缓旧裳，素鬓改朱颜。晚暮悲独坐，鸣鶗歇春兰。,1
Yuan,甘泳,烧香寺,暑热不可度，须此日暮凉。况尔得佳友，共约栖禅房。行吟发幽兴，空阔入水乡。萧散意自适，轻风动衣裳。谁欤远有望，烟影生冥茫。已复入古寺，树色交青苍。虚廊绝蚊蛾，可近灯烛光。莲花生清池，静坐乃闻香。尊卑就次序，肴核罗杯觞。嗟此坐中人，声名托文章。云霄纵高步，山林倏潜藏。况遇知己饮，豁达倾肺肠。抚掌发一笑，神思惊轩昂。酣歌兴未已，下趁青苔荒。仰视天无尘，素月升东墙。百年亦如寄，万事何其长。慎勿忘今夕，嘉话连僧房。,4
NanBei,庾肩吾,奉使北徐州参丞御诗,炎农称卷领，唐勋载允恭。犹将表世盛，尚且号民从。未如今圣主，比德迈前踪。格天垂礼乐，寰海置提封。枌榆谅昔社，朱方有旧墉。故乡深帝念，巡狩及时雍。禁园周百里，离宫即九重。浮桥还泻渭，抗殿本疏龙。过沛追乡饮，归宛盛礼容。千金登禹膳，万寿献尧钟。依然对白水，眷言怀赤松。回天随辇道，驻日逐戈锋。路远大风积，山长佳气浓。年光正婉娩，春树转丰茸。竹叶含初箨，蓂枝发早丛。瑞木翻无鸟，祥花更少蜂。咸英起云凤，率舞间笙镛。海鸥时出没，江鲟乍噞喁。云边开巩树，雾里识峣峰。小人滥趋走，虚薄愧无庸。皇恩不可报，河清徒易逢。,1
Qing,王实坚,兴济,系缆登荒墟，微风吹柳树。人家两岸村，依依临古渡。磨灭有遗碑，彷徨不能去。落日牛羊迹，一带空城路。,6
NanBei,何逊,登石头城诗,关城乃形势，地险差非一。马岭逐纡回，犬牙傍隆窣。百雉极襟带，亿庾兼量出。至理归无为，善守竟何恤。眺听穷耳目，远近备幽悉。扰扰见行人，晖晖视落日。连樯入回浦，飞盖交长术。天暮远山青，潮去遥沙出。薄宦恧师表，属辞惭愈疾。愿乘觳觫牛，还隐蒙笼室。,1
Yuan,吴镇,关仝秋山凝翠,绝壁孤亭迥，千峰落日曛。沙明江上树，客带洞前云。市散鸡鸣远，村荒犬吠闻。一天秋色好，多向此中分。,4
NanBei,孔法生,征虏亭祖王少傅,昔人鉴殆辱，解绂扬归舲。真感属神虑，高兴袭天情。,1
Qing,王又旦,村居,老树浓阴水一方，满村槐柳间青杨。时平且纵花前酒，地僻能容醉后狂。月夜休干徐吏部，贫星苦伴蔡中郎。盐齑没齿何妨饱，剩领松风入户凉。,6
Tang,李遐周,谶句,木易若逢山下鬼，定知此处丧金环。,2
Qing,卜舜年,冬夜垂虹桥,卸马垂虹畔，深宵感慨增。桥明霜正下，江远月初升。吏醉城无柝，僧归塔有灯。王风京路阻，欲咏愧无能。,6
Ming,王佐,题松坞黄公传后兼挽谢翰林修撰铎①,松坞高人传，桃溪小篆文。事归周柱史，名入晋徵君。漓气彫淳古，新铭惬旧闻。太丘孙子辈，吾友见陈群。,5
Qing,王志瀜,京邸屡谒翁覃溪先生鉴赏古帖并为题宋芝山所画陶园图 其一,熙朝文献属公多，高卧云松静玉珂。台阁于今闲白传，轩斋满壁画东坡。挥毫遒绝人俱老，鉴古哑然昔半讹。自愧王乔尘两舄，容携拜具礼维摩。,6
Tang,李夷亮,鱼在藻赋（以潜泳水府形诸雅什为韵）,鸿钧之代兮。动植斯庆。至德旁流兮。潜鱼在泳。忻藻荇之是依。美阴阳之克正。载颁其首。将同宴镐之观。不脱于泉。自乐观濠之性。极浦风霁。澄潭月虚。纤鳞缭绕。聚沫纡徐。或在鲛人之室。或过陵鲤之居。莲花东西。信可游而可息。文竿上下。徒欲钓而求诸。岂不以当在宥之时。处恬然之水。乘灏灏之元气。得生生之至理。大信波及。湛恩草靡。无虑竭泽之灾。自保深泉之美。伊元风之扇物。物无细而不沾。惟广运之铺时。时或与之发潜。,2
Song,方丰之,其四,魂梦无金印，生涯有瓦盆。,3
Yuan,牟巘,赠厉白云上人,双径闻钟罢，而今夜熟眠。事须红日上，身在白云边。古貌应违俗，高吟不碍禅。炉头煨芋火，相对各欣然。,4
Yuan,邵亨贞,岁暮九山道中二首 其一,兵火何多难，人烟此独存。鹤归城郭老，龙去海波浑。废屋青山寺，斜阳锦树村。蹉跎犹自任，轩豁共谁论。,4
WeiJin,陶潜,酬刘柴桑,穷居寡人用，时忘四运周。榈庭多落叶，慨然已知秋。新葵郁北牖，嘉穟养南畴。今我不为乐，知有来岁不？命室携童弱，良日登远游。,0
Song,王易简,官左拾遗归隐作（一作辞官归隐，留诗一绝。）,汨没朝班愧不才，谁能低折向尘埃。青山得去且归去，官职有来还自来。,3
Yuan,李存,元博惠名笔佳楮再次前韵以谢二首 其一,慨尔山中客，聊为脱颖时。干戈虽莫与，文翰必相推。村落终难用，蓬瀛合有期。可怜尘甑釜，蒸煮紫灵芝。,4
Song,王銮,赠胡侍郎荣归,南还昔别已匆匆，目断云飞思欲穷。江水波涵天上下，海门潮涌浙西东。沉烟白鸟晴沙际，飘带青山夕照中。治世安民遗泽在，万年史笔纪高风。,3
Tang,冷朝阳,送唐六赴举,秋色生边思，送君西入关。草衰空大野，叶落露青山。故国烟霞外，新安道路间。碧霄知己在，香桂月中攀。,2
NanBei,傅縡,走马引（《诗纪》作天马引。）,骢色表连钱，出冀复来燕。取用偏开地，为歌乃号天。权奇意欲远，躞蹀势难前。本珍白玉镫，因饰黄金鞭。愿酬刍秣宠，千里得千年。,1
Qing,丁文瑗,述怀,痛说江城破，于今已卅年。丹心终不改，白发幸能全。薇蕨拌生采，衣冠敢死捐。顽民嗤我是，论定盖棺前。,6
Yuan,宋沂,送赵御史仲礼之任南台并简兼善达公经历元载王公用道孔公二御史,天子龙沙拜法官，议郎新戴辟邪冠。晓辞漠北冰霜重，秋到江南草树寒。谏疏频烦明主听，题诗长共故人看。应怜闾里诛求急，尚布朝廷礼意宽。幕下风清鸣一鹗，台端雪霁见双鸾。寥寥渡海三冬翮，烨烨凌空五色翰。晋代新亭苍藓合，梁朝旧寺土花残。石城慷慨悲袁粲，别墅风流忆谢安。千里凭高麾绣斧，几回揽辔并银鞍。诤臣事业须公等，努力明时匪素餐。,4
Song,王之望,其二,斋饭来香积，钟声出翠筠。僧投松径远，鸟下石坛驯。茶摘春山嫩，泉烹雨涧新。萧然烟篆室，处处喜留人。,3
Yuan,何儒行,送史郎中满任,麒麟勋业焕丹青，又见猗兰奕叶馨。真定衣冠推阀阅，陵阳风月入箳篂。桑麻千里沾春雨，溪嶂三年睹景星。赢得清名腾柏府，翩翩一鹗上秋冥。,4
Yuan,何失,招畅纯甫饮,地白雪方作，城乌夜始啼。风枝久不定，达曙未能栖。长安多逆旅，客意势连鸡。岂不怀其宝，念子寒与饥。我瓮酒初熟，葡萄涨玻瓈。野老日无事，出望几千回。如何不见来，覆此红螺杯。,4
NanBei,谢瞻,安成郡庭枇杷树赋,伊南国之嘉木，伟邦庭而延树，禀金秋之清条，抱东阳之和煦。肇含葩于结霜，成炎果乎纤露，高临甍首，傍拂阶路。,1
Ming,王格,仲宣楼,王粲归中土，高楼在下方。登时曾有赋，千载尚留芳。羁旅三分日，辞华七子行。英雄已沦没，南望一悲伤。,5
Yuan,周驰,其二,君醉淋漓我浩歌，古人为恨复如何！秋来几日浑无赖，已有新霜著芰荷。,4
Yuan,李达衷,题祇林寺①,听梵祇林后，还官半月时。山深云在峡，松老草生枝。勇少伊泥睡，吟长款段疲。此行真可诧，触处有新诗。,4
NanBei,萧琛,咏鞞应诏,抑扬动雅舞，击节逗和音。却马既云在，将帅止思心。,1
Tang,李荣,嘲义褒（题拟）,僧头似弹丸，解义亦团栾。,2
Ming,叶初春,蟋蟀图,悲丝急管声应异，落叶哀蝉怨或同。九月飘零犹在野，无人一为诵豳风。,5
NanBei,宗炳,登白鸟山诗,我徂白鸟山，因名感昔拟。仰升数百仞，俯览眇千里。杲杲群木分，岌岌众峦起。,1
Ming,王鏊,恭送孝穆皇太后梓宫迁祔茂陵,露宿千官绕，风悲万木号。配天同浩荡，启圣亦劬劳。红日低黄屋，青山映白袍。谁云金口远，还接茂陵高。,5
Yuan,王奕,书赵忠靖公祠堂,老臣将略服先零，撑拓淮江五十年。不把壑舟移半夜，未应杞国坠中天。父奢既不惭诸葛，子括胡为愧仲连。节义功名父兄在，摩挲丰碣重潸然。,4
Tang,于武陵,宿友生林居因怀贾区,绕屋树森森，多栖紫阁禽。暂过当永夜，微得话前心。入楚行应远，经湘恨必深。那堪对寒烛，更赋别离吟。,2
WeiJin,僧支遁,八关斋诗三首 其一,建意营法齐，里仁契朋俦。相与期良晨，沐浴造闲丘。穆穆升堂贤，皎皎清心修。窈窕八关客，无楗自绸缪。寂默五习真，亹亹励心柔。法鼓进三劝，激切清训流。凄怆愿弘济，阖堂皆同舟。明明玄表圣，应此童蒙求。存诚夹室里，三界赞清休。嘉祥归宰相，蔼若庆云浮。,0
Qing,王景琦,咏淳化里,浇薄已成俗，淳风世所难。儿童知礼让，父老重衣冠。耕稼惟同井，催科不用官。乡邦能化此，便作上皇看。,6
Tang,戎昱,题招提寺,招提精舍好，石壁向江开。山影水中尽，鸟声天上来。一灯传岁月，深院长莓苔。日暮双林磬，泠泠送客回。,2
Ming,王氏,冬闺怨,思入新寒倍怆神，三冬犹有未归人。牙床冷浸冰壶月，玉枕香销翠被春。梅蕊恨随千点雪，灯花摇落半釭银。醉回帐底羔羊酒，谁在天涯念细君。,5
WeiJin,郭璞,其十二,纵酒蒙汜滨，结驾寻木末。翘手攀金梯，飞步登玉阙。左顾拥方目，右眷极朱发。,0
Song,毛珝,谢胡默堂,创新小阁画难成，肯借山翁养病身。万事不忧知有命，数椽分庇可无人。观书漆几明于镜，攲枕藤床软胜茵。终恐傍门心未稳，弊庐虽弊每驰神。,3
Qing,王材任,追忆梁益旧游,梁州秋叶落纷纷，沮水西来沔水分。斜去遥知南郑路，道傍曾拜武侯坟。长藤婉婉缠秦树，寒雨昏昏湿栈云。邻近墓门谁勒石，征西尚有马将军。,6
Ming,王超,金鹅峰,金鹅秋色净尘氛，每忆登临赋夕曛。一径曲通琼岛上，两峰高并翠屏分。禅宫远近皆红叶，鸟路苍茫半白云。许我结茅曾有约，山灵不必重移文。,5
Song,王镃,寄杜北山,倦客萧萧两鬓秋，柳丝无力绊归舟。晓风落叶辞高树，夜月行人在别洲。千里关河乡国梦，一江烟浪古今愁。雁声过尽青天阔，却忆同登望海楼。,3
Song,王令,琼花,无双亭下枝，密密复稀稀。蚌碎珠骈出，须牵蝶合围。会须珍作宝，常恐散成飞。况是东风后，游人莫易归。,3
Ming,史可法,送管诚斋少宗伯同年归里,长干秋老落潮初，一棹秦淮碧玉蕖。独向新亭挥泪别，江南惟有管夷吾。,5
Tang,李益,喜入兰陵望紫阁峰呈宣上人,薙草开三径，巢林喜一枝。地宽留种竹，泉浅欲开池。紫阁当疏牖，青松入坏篱。从今安僻陋，萧相是吾师。,2
Qing,王京普,挽张之洞联,本宰相才，任天下重，数十年经邦治国，备极艰难，际兹图富图强，立宪未成身遽死；以哲学术，开文教宗，二三日梁木泰山，忽焉颓坏，从此安仰安放，招魂犹望鹤归来。,6
Tang,任公叔,登姑苏台赋附歌,中心不必兮子胥何为？怀直道而骤谏，遭重昏之见危。将渔父以抗迹，且垂钓于江湄。,2
Ming,王泰际,咏芍药,需徐一席避花王，序入朱明乃吐香。瘦约自存卑亚相，矜严不失贵家妆。偶将名姓同溱洧，何必风流本洛阳。傍砌倚阑愁欲绝，怕人閒说到专房。,5
Tang,吴仁璧,南徐题友人郊居,门前樵径连江寺，岸下渔矶系海槎。待到秋深好时节，与君长醉隐侯家。,2
Song,太史章,题望飞泉,既晴安得雨霏霏，百道流泉落翠微。侧帽试看绳引处，破烟千点湿人衣。,3
Qing,王九徵,题曹山俱为禅人画松泉图,别涧通泉下竹厨，青苔白石任跏趺。问年记取亲栽树，笑指门前第几株。,6
Tang,于濆,辽阳行,辽阳在何处，妾欲随君去。义合齐死生，本不誇机杼。谁能守空闺，虚问辽阳路。,2
Song,王易简,庆宫春/高阳台 谢草窗惠词卷,庭草春迟，汀蘋香老，数声佩悄苍玉。年晚江空，天寒日暮，壮怀聊寄幽独。倦游多感，更西北、高楼送目。佳人不见，慷慨悲歌，夕阳乔木。紫霞洞窅云深，袅袅馀音，凤箫谁续。桃花赋在，竹枝词远，此恨年年相触。翠笺芳字，谩重省、当时顾曲。因君凝伫，依约吴山，半痕蛾绿。,3
Tang,成彦雄,江上枫,江枫自蓊郁，不竞松筠力。一叶落渔家，残阳带秋色。,2
Yuan,周午,题显烈庙,三国鼎峙裂九州，群飞择木各为谋。帝君天挺万人敌，不事他人祗事刘。分虽君臣情骨肉，此岂汉贼所能禄。仲谋不度来求婚，遣使甘言祗取辱。奋髯北伐将徙都，白衣狙诈芳仁呼。赤帝不灵天既厌，荆蜀中断绝一隅。人亦各为其主耳，南昌局量非曹拟。嵯峨一冢千馀年，长使英雄泪如水。,4
Song,王洋,乐饮,何意亲杯杓，初期乐性真。若教狂胜德，多被酒忘身。谈笑交情密，氤氲酒力醇。劝酬如错杂，莫过两三巡。,3
Yuan,于立,听雪斋以夜色飞花合春声度水深分韵得飞字,暮雪密成围，寒侵酒力微。度窗闻暗响，启户见斜飞。渐觉明书幌，时来近舞衣。酣歌过午夜，香霭正霏霏。,4
Tang,李适,九月十八赐百僚追赏因书所怀,雨霁霜气肃，天高云日明。繁林已坠叶，寒菊仍舒荣。懿此秋节时，更延追赏情。池台列广宴，丝竹传新声。至乐非外奖，浃欢同中诚。庶敦朝野意，永使风化清。,2
Yuan,僧惟则,其四,衲被蒙头宿火红，雪寒愁听上方钟。开门忽怪山为海，万叠银涛露一峰。,4
Qing,王廷璧,邢台,尘土彫残客里颜，马头隐约见雄关。草蒸湿绿长煎雨，云插空青欲占山。流水远通寒棘外，小桥孤卧野花湾。季龙宫殿知何处，惟见苍苔点石斑。,6
Yuan,王佐,叹髭白,历尽风霜苦，髭须一旦皤。青看颏下少，白觉镜中多。不为诗肠累，其如酒病何。功名成底事，空自叹蹉跎。,4
Qing,王广心,直方夜过忆卧子谈诗,偶逢宋玉过西邻，把酒重论故国春。一榻早悬陈仲举，《九歌》亲授屈灵均。衣冠白社沉秋草，宾客黄初散洛尘。醉里寒星空自数，天门骑尾竟何人。,6
Ming,方太古,江中晚泊,风急水欲立，日暮山争深。双席落洲渚，几家新柳阴。,5
WeiJin,王鉴,七夕观织女诗,牵牛悲殊馆，织女悼离家。一稔期一宵，此期良可嘉。赫奕玄门开，飞阁郁嵯峨。隐隐驱千乘，阗阗越星河。六龙奋瑶辔，文螭负琼车。火丹秉瑰烛，素女执琼华。绛旗若吐电，朱盖如振霞。云韶何嘈嗷，灵鼓鸣相和。停轩纡高盻，眷予在岌峨。泽因芳露沾，恩附兰风加。明发相从游，翩翩鸾鷟罗。同游不同观，念子忧怨多。敬因三祝末，以尔属皇娥。,0
Yuan,甘立,送閤（一作周）学士赴上都,从官万骑拥銮舆，东閤词臣载宝书。雨过草肥金络马，月明山转紫驼车。龙庭日近瀛洲路，滦水天高玉帝居。明日仙凡便相隔，少年僚吏谩踟蹰。,4
Song,丁宝臣,招通判沈兴宗游五泄,路缘萝茑荫杉松，翠壁丹崖不计重。天作锦屏环十里，僧开朱屋面千峰。花閒越鸟钩辀语，溪外秦人髣髴逢。早晚车驺到山下，篮舆多日待追从。,3
Yuan,林彦𣓨,元会习仪和郑子完,西山晴雪照阶墀，法曲天香会合时。在野只知尧帝力，进朝方识汉官仪。日明黄道瞻丹扆，春满青都拥翠旗。冠佩又承新雨露，太平报效有深期。,4
Ming,尹顺之,酬寄可久，子长（可久金公德承。子长赵公启远。） 其一,野杏才成肉，林莺欲放言。樽开山拥席，帘捲月临门。世难身何补，家贫病独存。故园归亦可，何用赋招魂。,5
Qing,尤怡,馆娃宫,峰顶曾闻置别宫，艳歌娇舞欲无穷。美人一去碧云冷，行客独来山殿空。香径落花春度曲，古廊依树夜鸣风。登临漫为勾吴感，旧馆荒台处处同。,6
Tang,史凤,迷香洞,洞口飞琼佩羽霓，香风飘拂使人迷。自从邂逅芙蓉帐，不数桃花流水溪。,2
Yuan,范晞文,意难忘,清泪如铅。叹咸阳送远，露冷铜仙。岩花纷堕雪，津柳暗生烟。寒食后，暮江边。草色更芊芊。四十年，留春意绪，不似今年。山阴欲棹归船。暂停杯雨外，舞剑灯前。重逢应未卜，此别转堪怜。凭急管，倩繁弦。思苦调难传。望故乡，都将往事，付与啼鹃。,4
Song,王云,其二,经夏地无暑，未寒泉有冰。,3
Ming,王猷定,舟泊扬子桥,韎韐风涛外，闲心寄泬寥。马嘶黄草岸，人急暮江潮。塔影眠寒水，溪声走断桥。梦中敲古缶，长忆广陵箫。,5
WeiJin,郭元祖,其四 赤将子舆,蒸民粒食，孰享遐祚？子舆拔俗，餐葩饮露。托身风雨，遥然矫步。云中可游，性命可度。,0
Ming,丁铢,水村,欲避城南车马喧，幽怀日日傍江村。清风入竹斜分径，新水浮花直到门。岂为砚田知稼穑，每从诗社醉鸡豚。东风绿遍池塘草，谁道相看是梦魂。,5
Tang,朱长文,春眺扬州西上（一无上字）岗寄徐员外,芜城西眺极苍流，漠漠春烟间曙楼。瓜步早潮吞建业，蒜山晴雪照扬州。隋家故事不能问，鹤在仙池期我游。,2
Song,怡轩,寿母,又见梅妆碧玉枝，弟兄相聚著莱衣。西方佛庆明朝诞，南极星胜寿日晖。百岁阿㜷开九秩，两房孙子戏重闱。年年得侍高堂醉，对坐天花散漫飞。,3
Tang,湘妃庙,其五,方承恩宠醉金杯，岂为干戈骤到来。亡国破家皆有恨，捧心无语泪苏台。,2
Ming,释本成,早行,木叶堕寒溪，轩窗月已西。客心惊吠犬，茅店乍鸣鸡。渐觉人烟动，相看马力齐。霜华前路滑，不住乱鸦啼。,5
Song,王珉,左朝奉郎游觉民墓志铭,世惟有公，移孝作忠。结交以义，友弟克恭。器量宏宇，节操凌松。行为世表，学为儒宗。文章雄赡，有典诰风。仕进知退，懒室养慵。眠云绛老，钓月涪翁。康宁好德，仁寿而终。德厚流远，兰玉正隆。丰珉大刻，贻诸无穷。,3
Qing,王士禄,石门县,落日石门路，语溪明夕波。女墙才数尺，一半入藤萝。,6
Yuan,哲理野台,题水村图,四野漫漫水接天，孤村林木似凝烟。莫言此地无车马，自是高人远市廛。,4
Ming,王立道,正月雪和韵,长安春后雪，犹自兆年丰。万里鸿归处，千门晓望同。气融疑湛露，质薄故冲风。莫羡梁园赋，应怜东郭穷。,5
Ming,方应选,同丰城游京兆游白云寺,客有丘中赏，言寻到白云。风流京兆擅，名理惠休闻。挥麈空花落，飞觞曲水分。未须穷五岳，聊此共清芬。,5
NanBei,萧祗,和回文诗（和湘东王后园。）,危台出岫迥，曲涧上桥斜。池莲隐弱芰，径筱落藤花。,1
Yuan,李序,其五,蒙茸高壁踞山梁，流彩霏霏似彗长。玉气氤氲春日暖，翠华缥缈白云香。阳坡十里横烟树，阴壑千寻长露篁。坐向梧桐晞绿发，采芳自葺薜萝裳。,4
Song,元积中,题桐柏观,九峰巍绝乱云屯，石室琼台旧址存。山险密盘之字径，洞深高辟丙方门。碧桃花烂春溪暖，紫玉箫沉月榭昏。未觉壶中光景晚，人间归去见来孙。,3
Yuan,何中,梅,一径苍苔深，梅龙著花早。初回天际春，更觉江南好。月色冰霜寒，角声天地老。寄语宋广平，时无苏味道。,4
Tang,王渐,缺题,公族为良雅，僧堂视事幽。纲轩疏雨霁，金刹片云秋。树色新兰若，经声小比丘。从来东道意，无见不相留。,2
Qing,王拔,秋怀,天清玉露下寒河，连骑萧萧薄暮过。万里风高鹰羽健，千家月落杵声多。故园锄草留残菊，古陌输租刈晚禾。不是秋深贪习静，畏闻野老说干戈。,6
Yuan,吴龙翰,春雪,一雪满天地，三春景更妍。鹤梳琼羽落，蝶舞粉衣翩。嫩柳飘新絮，残梅补落钿。东风初解冻，洗手破轻烟。,4
Qing,方长华,英翰祠堂联,可怜宾客尽倾盖；长使英雄泪满襟。,6
Ming,王醇,逢病军人,回望魂犹乱，归支病缓行。道傍将掩骨，塞外即前生。店主辞孤宿，军装付破城。便令身战死，序绩不知名。,5
NanBei,萧子晖,反舌赋,彼陶嘉之盛月，气依迟于池沼。眷霏霏之花落，爱翘翘之令鸟，无荣辱之可因，弄枢机而自表。尔其声也，嘹唳罥结，郁抑萦咽，繁音琐碎，众响攒山截。或急啭赴机，或缓引趋节；或洪纤共起，或长短俱折。意疑续而更断，谓当举而忽垂；声赁林而逾厉，响因风而益危。,1
NanBei,刘骏,夜听妓诗,寒夜起声管，促席引灵寄。深心属悲弦，远情逐流吹。劳襟凭苦辰，谁谓怀忘易。,1
Tang,戎昱,赋得铁马鞭,成器虽因匠，怀刚本自天。为怜持寸节，长拟静三边。未入英髦用，空存铁石坚。希君剖腹取，还解抱龙泉。,2
Ming,尹祥,次般若寺板上韵,为爱山中静，凌晨访古庐。岩亭微雪洒，潭树冷烟疏。有象元非实，无生本自虚。应嫌尘世客，泚笔强留书。,5
WeiJin,马岌,题宋纤石壁诗,丹崖百丈，青壁万寻。奇木蓊郁，蔚若邓林。其人如玉，维国之琛。室迩人遐，实劳我心。,0
Song,毛滂,送徐次山督邮之官,外台纲纪掾，先辟汉名人。霜隼九秋气，风驹千里尘。乡评元自好，府望复名新。竹箭黄金镞，送君江水滨。,3
Tang,敦煌曲子,五七言禅诗 其三 光明崖五首,有求皆有苦，少欲必心安。冤亲悉平等，世乐暂时间。眷属相结伴，历劫受饥寒。恩爱如泡影，贪者不归还。,2
Ming,叶元玉,次赤城奉寄诸寅长,驱驰穷北地，却见极南人。自誓劳王事，谁能顾此身。风沙时带恶，戎马日为邻。若问归时候，长安三月春。,5
Ming,牛谅,送陶九成东归,大江秋涨满，沄沄绿波注。送尔东归人，愁怀渺烟树。方谋耕钓隐，巳遂沧洲趣。圭组尚予萦，京华独淹驻。他日漫相思，离舟从此去。,5
WeiJin,张骏,薤露行,在晋之二世，皇道昧不明。主暗无良臣，奸乱起朝廷。七柄失其所，权纲丧典刑。愚猾窥神器，牝鸡又晨鸣。哲妇逞幽虐，宗祀一朝倾。储君缢新昌，帝执金墉城。祸衅萌宫掖，胡马动北坰。三方风尘起，猃狁窃上京。义士扼素腕，感慨怀愤盈。誓心荡众狄，积诚彻昊灵。,0
Yuan,元明善,题天冠山,仙翁昔住天冠山，夜呵鬼神卫炉丹。丹成飞去杳不还，药池丹井犹山间。翩翩学子鸣佩环，华榱巨丽青云端。思玄寻躅果安访，鹤归月落前溪湾。,4
WeiJin,王济,槐树赋,若夫龙升南陆，火集正阳。恢兹郁陶，静暑无方。鼓柯命风，振叶致凉。朗明过乎八闼，重阴逾于九房。,0
Ming,丁鹤年,挽修竹处士,种竹人何在，乡邻久未忘。冰霜馀节操，云锦见文章。散帙依朝爽，移樽坐夕凉。儿孙皆玉立，尤足继遗芳。,5
Song,王诜,黄莺儿,多情春意忆时节。北圃人来，传道江梅，依稀芳姿，数枝新发。夸嫩脸著胭脂，腻滑凝香雪。问伊还记年时，正好相看，因甚轻别。情切。往事散浮云，旧恨成华发。算知空对，绮槛雕栏，孜孜望人攀折。愁未见苦思量，待见重端叠。愿与永仿高堂，云雨芳菲月。,3
NanBei,何偃,常满樽铭,贞明丽象，吴食中望。唯兹奇器，神绝莫尚。斟酌赋受，不踰其量。凫鹥之诗，岂伊异况？,1
NanBei,江伯瑶,和定襄侯楚越衫诗,裁缝在箧笥，薰鬓带馀香。开著不忍看，一见落千行。,1
NanBei,岑之敬,洛阳道,喧喧洛水滨，郁郁小平津。路傍桃李节，陌上采桑春。聚车看卫玠，连手望安仁。复有能留客，莫愁娇态新。,1
Qing,王沄,春兴 其一,寂寞幽居独闭门，三春风雨暗荒村。堂前海燕惊新垒，泽畔江蓠满故园。老至渐思荣叟乐，狂来尚念武阳恩。平生不负渔樵约，十载莺花酒后论。,6
Qing,方尔谦,贺泽山弟五十生日寿对,我去年及端午归来，吃面看龙船，两宅儿孙争跳跃；君生日与中秋相近，满盘堆月饼，百年兄弟几团圆。,6
Tang,王德真,奉和圣制过温汤,握图开万宇，属圣启千年。骊阜疏缇骑，惊鸿映䌽旃。玉霜鸣凤野，金阵藻龙川。祥烟聚危岫，德水溢飞泉。停舆兴睿览，还举大风篇。,2
Yuan,僧本诚,钱唐江晓渡,雨后青山展黛眉，暖风无力去帆迟。人家一簇临江岸，绿树轻烟映酒旗。,4
Yuan,汪称隐,雷塘,雷塘千载恨，吊古重悽然。歌舞神州破，巡游霸业偏。愁云迷古墓，寒月照荒田。杨柳隋堤绿，年年系客船。,4
Ming,王玉峰,倾杯序换头,煎熬。三战北。双鬓焦。这前程事应难料。浪荡过芳年。荒凉黄卷。扑灭青灯。那些个文章腹饱。且落眼前欢笑。这身外功名是生前造。又何苦抛花弃酒枉牢牢。,5
Yuan,何景福,感兴,世途无处不间关，老我星星两鬓斑。江水送潮归绿渚，谷风吹雨过黄山。千金弊裤谁能买，百石强弓每自弯。何事无心云一片，等间飞去又飞还。,4
Ming,王志坚,河间道中杂兴二首 其一,朝求百骑尽如龙，赵女齐儿一队中。席帽长衫浑不辨，只教银镫露双弓。,5
NanBei,何承天,其八 君马篇,君马丽且闲，扬镳腾逸姿。骏足蹑流景，高步追轻飞。冉冉六辔柔，奕奕金华晖。轻霄翼羽盖，长风靡淑旗。愿为范氏驱，雍容步中畿。岂效诡遇子，驰骋趣危机。铅陵策良驷，造父为之悲。不怨吴坂峻，但恨伯乐稀。赦彼岐山盗，实济韩原师。奈何汉魏主，纵情营所私。疲民甘藜藿，厩马患盈肥。人畜贸厥养，苍生将焉归。,1
Ming,尹子云,登汉江楼次韵三首 其一,高轩时暂驻，胜地许相招。诗律吟边改，愁怀醉后销。汀花经雨动，岸柳受风摇。忽起中流兴，春心付短桡。,5
Tang,李林甫,奉和圣制次琼岳应制,东幸从人望，西巡顺物回。云收二华出，天转五星来。十月农初罢，三驱礼复开。更看琼岳上，佳气接神台。,2
Yuan,李齐贤,题长安逆旅 其一,车马函关道，风尘季子裘。辙环天下半，心逐水东流。万事唯呼酒，千山独倚楼。青云有知己，未用叹悠悠。,4
Yuan,方回,其十,暑月忆寒月，老身兼病身。簟谁分长物，酒并缺贤人。山市冰难致，家园蒜自珍。黄芽冷香饮，回首叹扬尘。,4
Qing,王炘,阻雨宿方九别业,才酌东堂下，云生江外峰。咽蝉催暮柳，残雨引疏钟。夜色余归意，苔痕著客踪。酒怀那可恃，遮莫此愁浓。,6
Yuan,缙山辛某,七星岩①,天然石室壮端州，非假神输鬼运谋。三四点星无昼夜，几千年水傲春秋。但知玉乳涓涓滴，不觉红尘冉冉流。直上斗魁台上望，乾坤浩荡白云浮。,4
Ming,于玭,夜泊流河驿,流河滩头夜不寐，海风江雾旅魂惊。洪涛漭沆鱼龙影，野戍荒凉豺虎声。客路此生浑未了，乡关愁绪迥难平。可怜萝月还相照，明发前舟问水程。,5
Yuan,李质,其四 枕流琼响,洗耳巢由不可招，偶听流水到溪桥。泠泠似恨知音少，脉脉应怜出壑遥。湘女冰弦凝欲咽，鲛人珠泪滴还消。微涓混混无晨夕，此去终当大海潮。,4
Tang,于邵,玉版元记颂,岩岩太白，列仙是宅。八会真歌，三清羽客。幽阴肃爽，处处灵迹。皇唐上祖，天人元君。挥斥六合，时乘五云。贻厥景命，昭我圣勋。神灵宣功，华芝献寿。荐锡元记，光资妙有。玉字天长，石台地久。亿载新兆，千龄古书。字形科斗，台状芙蕖。神力莫测，象帝之初。烈烈遗谥，清庙崇之。明明徽号，我后尊之。天授玉记，惟皇之桢。微臣荐颂，游圣难名。,2
Yuan,元好问,短日,短日砧声急，重云雁影深。风霜侵晚节，天地入归心。零落沟中断，酸嘶爨下音。五年朝与夕，清血几沾襟。,4
Yuan,汪炎昶,梅雨,萧瑟连朝暮，凄凉抵客居。疏渠防更骤，绽屋趁微疏。润起荒厨醭，腥传僻巷淤。遣愁吾有策，闭户卧看书。,4
Tang,王贞白,商山,商山名利路，夜亦有人行。四皓卧云处，千秋叠藓生。昼烧笼涧黑，残雪隔林明。我待酬恩了，来听水石声。,2
Yuan,尹志平,一剪梅,新得前高孰可知。世间清绝，诗笔难题。朝元峰上试闲窥，未赴蓬莱，先到瑶池。一派松风入耳吹。仙音缥缈，洞达幽微。兴来策杖步云溪，行也相宜。坐也相宜。,4
Ming,王圭,送三山陈兄北游,有眼当读万卷书，有足当涉万里涂。男儿堕地四方志，安事一室如枯株。君不见周南太史氏，又不见西蜀杜陵叟。平生足迹半天下，身后文章粲星斗。陈生七闽士，几岁双溪游。今兹忽言别，结束趋并幽。幽并雄俊地，慷慨馀风流。千金市骏难复见，岂为当代无骅骝。君家元龙百尺楼，英姿爽气倾曹刘。纡金拖紫何足道，勖尔志业追前修。,5
Ming,王一鸣,十月三十日夜二首 其一,十月余今夕，孤城笑此身。云墙喧柝重，霜月卷帘真。鸣雁悲千古，悬鱼负众人。北风时引领，燕赵接风尘。,5
Yuan,方诚甫,黄山采药图为汪山人赋（童中州序朱大同画）,汪翁黄山人，酷爱黄山好。结庐自昔依黄山，惯向黄山事幽讨。昨夜东风吹雨晴，连峰晓张云锦屏。石林旭日静掩映，茅屋疏烟深杳冥。开门见山动山癖，急理平生上山屐。薜萝衣裳乌角巾，远触林峦苍翠滴。小桥细路弯复埼，抱琴童子长相随。松间或共木客语，石上每与仙人期。撷芳掇秀满筐得，山鬼惊呼猿鹤戚。寸长九节菖蒲青，斗大千年茯苓赤。归来月色澹庭户，细捣玄霜声杵杵。倾觞对月乐未央，富贵浮云奚足数。何人好事写作图，使我展玩增嗟呼。投簪便欲归华岳，未必黄山独可居。,4
Song,王庭圭,其二,战甲初休马，边烽不举狼。山河秦地壮，日月汉天长。剑戟将销尽，钩锄始破荒。欲观调鼎手，一脔已堪尝。,3
Song,王元,句,伴行惟瘦鹤，寻寺入深云。,3
Yuan,牧常晁,临江仙,午夜金乌从海底，丑初渐出扶桑。大明东向属三阳。韶华春满院，无地不生光。直驾河车朝帝阙，泥丸宫饮琼浆。华池神水灌中黄。婴儿未就母，地久更天长。,4
Qing,王定柱,其四,符换千门彩燕新，却留残冻斗阳春。敝裘幸趁晨醪暖，愁绝鹑衫踏雪人。,6
Qing,王豸来,贺新凉 中秋对月并酬纪集子先生见讯,佛屋苇帘卷。步空庭、斗杓西指，雁鸣南遣。彩笔缠绵裁锦字，清泪盈盈欲泫。探愁绪、丝抽独茧。缥缈烟萝云叶外，漾愁心、似海同深浅。眉间锁，浑难展。弹鱼宁傍朱门显。倩收罗、牛溲马渤，羞逢卢扁。玉宇迢遥天上路，谁是刘安鸡犬。邯郸道、驱驰那免。空对夜珠悬碧汉，向西邻、赊酒无衣典。心上事，须频剪。,6
Tang,王起,钻燧改火赋（以顺兹四时取彼众木为韵）,乾坤设兮。其仪有二。寒暑运兮。其序有四。圣人则天而顺气。故改火而钻燧。大矣其功。博哉其利。智以济物。时以作事。万人由是资生。六府以之咸遂。尔其始也。命工徒。案林麓。选槐檀之树。榆柳之木。斩而取也。期克顺于阴阳。钻而改之。序不愆于寒燠。既类夫求美玉而琢山石。又似乎采明珠而剖蚌腹。尔其钻也。势若旋风。声如骤雨。星彩晨出。萤光夜聚。赫戏郁攸。赩炽振怒。青烟生而阳气作。丹燄发而炎精吐。影旁射而曜威。气上腾而作苦。冠五行以斯用。审四时而是取。司方守赤。以备乎南北东西。利物济人。用配乎金木水土。则知火之为德。候而为期。火之为用。无以尚兹。辉赫赫而不灭。性烈烈而自驰。其猛也。物则望而畏矣。其炎也。人则寒而附之。岂不以阳气所禀。厚生所资。用于燧人之氏。职于火正之司。及乎日月其逝。春秋相推。取舍有常。必假于人力。新旧迭用。无乖于天时。惟火之用。其则有顺。其初也。钻一木而挺英。其大也。烧万物而为烬。岂止夫田单克燕。孟明伐晋。或焚舟而济河。或爇牛而破阵而巳哉。今我国家七德聿修。九牧入贡。若以之铄金为鼎。可以备物致用。若以之铸金为器。可以安人和众。然则钻燧之始。既巳如彼。利用之美。又亦如是。济乎今古。达乎遐迩。猗欤火之不可阙也如此。,2
NanBei,刘义恭,自君之出矣,自君之出矣，笥锦废不开。思君如清风，晓夜常徘徊。,1
Song,元绛,石伞峰书堂,奇峰如伞见遥青，玉笥山头地有灵。三径荒凉丞相隐，一篇清绝放夫铭。孤标竦处天门近，直影圆时日御停。谁蹑岩梯访遗迹，远孙高谢在鸿冥。,3
Ming,王汝玉,送姚文静下第归省,数年游太学，才冠鲁诸生。谁料还家日，翻为失意行。春衣游上苑，寒食别都城。且尽娱亲乐，良材待晚成。,5
Tang,成崿,登圣善寺阁望龙门,高阁聊登望，遥分禹凿门。刹连多宝塔，树满给孤园。香境超三界，清流振陆浑。报慈弘孝理，行道得真源。空净祥烟霁，时光受日温。愿从初地起，长奉下生尊。,2
NanBei,沈约,拟青青河畔草,漠漠床上尘，心中忆故人。故人不可忆，中夜长叹息。叹息想容仪，不言长别离。别离稍已久，空床寄杯酒。,1
Ming,王建极,其三,风净云和雨意新，残红点点委芳尘。眼穿此日凭栏客，肠断当年劝酒人。纸上只能添丽句，枝头无计驻残春。落英狼籍那堪触，密掣金铃鸟莫嗔。,5
Qing,毛奇龄,上子晋峰怀姜十七梧蔡五十一仲光钱六霍,不得毛甡友，同登子晋峰。青天空浩荡，插满碧芙蓉。伊阙黄河涌，函关紫气重。携君诗句在，惊下九潭龙。,6
Qing,王万震,挽张之洞联,知感佩觿年，忆自传经石室、从政桓廔，仕学及公门，一脉渊原溯江汉；勋隆调鼎日，何当负扆方资、骑箕竟逝，安危系天下，九州华表仰云霄。,6
Yuan,元好问,十月四日往关南,行路见新月，独行还独谣。劳生尘衮衮，晚色鬓萧萧。野旷无遗穗，林疏有堕樵。回头麦山岭，更觉马蹄遥。,4
Ming,王讴,汶上泛舟,山雨弥晦朔，洪流奔巨川。我来当此日，舟济喜晴天。渡口净芳树，人家生野烟。孤城隐雉堞，丰壤带郊尘。行潦及时降，阴林或郁然。遥听叠鼓发，纵目双旌悬。廪禄身徒窃，闾阎风未宣。古人贵达节，负弩奚称贤。,5
WeiJin,盛彦,藏𫸩赋（序）,余以腊之后，因祭祀馀胙，要命中外，以行藏𫸩为戏，心悦其事，故赋之云。,0
Yuan,吴善,京师送玉虚宗师还山,道人野服鹿皮冠，曾约茅君驾紫鸾。天外至今风露好，人间何处水云宽。阴阴木叶藏经榻，簌簌林花缀石坛。欲趁归舟下吴越，凌风飞佩不胜寒。,4
Qing,王熙,夏日柬章紫仪,思君好亭子，闭户即山林。绕屋清光迥，盈阶碧草深。素琴宜静夜，凉月发高吟。此地疑无暑，微风起夕阴。,6
Qing,毛奇龄,渡黄河仝王侯服柏肯堂两明府作,淮海南来尽，黄河北去高。百年吾渡此，万里一波涛。落日回樯橹，春风满布袍。相期惭破浪，不敢上君舠。,6
Yuan,王蒙,过姑苏,山围平野绿烟中，江苇萧萧两岸风。谁种阖闾门外柳，年年飞絮入吴宫。,4
Yuan,吴云,其四,花柳清明过雨初，脩篁风动鸟相呼。青山如此不归去，时向溪流照白须。,4
NanBei,萧纲,其二,陇暮风恒急，关寒霜自浓。枥马夜方思，边衣秋未重。潜师夜接战，略地晓摧锋。悲笳动胡塞，高旗出汉墉。勤劳谢功业，清白报迎逢。非须主人赏，宁期定远封。单于如未系，终夜慕前踪。,1
Tang,莲花妓,献陈陶处士,莲花为号玉为腮，珍重尚书遣妾来。处士不生巫峡梦，虚劳神女下阳台。,2
Yuan,顺帝宫人,绝笔诗,君王慧性被奸迷，妾曾三谏触闱墀。不能死守身先遁，致令钟移社稷墟。,4
Song,孔文仲,玉烛,圣王臻大治，四海属休戈。遂致阴阳顺，均如玉烛和。德威周远迩，民俗被渐摩。品物皆蕃殖，昌辰绝札瘥。气充诸夏润，祥应太平多。华旦今如此，庸才愿咏歌。,3
Yuan,阿鲁威,双调 湘君,问湘君何处翱游，怎弭节江皋，江水东流。薜荔芙蓉，涔阳极浦，杜若芳洲。驾飞龙兮兰旌蕙绸，君不行兮河故夷犹。玉佩谁留，步马椒丘，忍别灵修。,4
Ming,史谨,雪山关,树杪路千盘，山深白昼寒。人行飞鸟上，猿啸暮云端。渐觉吴门远，方知蜀道难。瘦妻翻顾我，一步一长叹。,5
Ming,王节,武陵桃源图,仙境悠然隔世尘，此中俱是避秦人。衣冠不识君臣礼，风俗惟知父子亲。两岸落花飞片片，半溪新水涨粼粼。重来刘骥无消息，更有何人解问津。,5
Qing,方根机,和伯兄,社鼓咚咚酒旆斜，引人信步过邻家。东风费尽吹嘘力，不到春来不著花。,6
Tang,僧慧能,修行颂,说通及心通，如日处虚空。惟传顿教法，出世破邪宗。教即无顿渐，迷悟有迟疾。若学顿教法，愚人不可悉。说即须万般，合离还归一。烦恼暗宅中，常须生惠日。邪来因烦恼，正来烦恼除。邪正悉不用，清净至无馀。菩提本清净，起心即是妄。净性在妄中，但正除三障。世间若修道，一切尽不妨。常见自己过，与道即相当。色类自有道，离道别觅道。觅道不见道，到头还自恼。若欲见真道，行正即是道。自若无正心，暗行不见道。若真修道人，不见世间过。若见世间非，自非却是左。他非我无罪，我非自有罪。但自去非心，打破烦恼碎。若欲化愚人，是须有方便。勿令彼有疑，即有菩提现。法元在世间，于世出世间。勿离世间上，外求出世间。邪见是世间，正见出世间。邪正悉打却，菩提性宛然。此但是顿教，亦名为大乘。迷来经累劫，悟则刹那间。,2
Qing,王至甸,画梅一枝题赠潘恂九还巴陵,秋风满襟袖，归棹洞庭阴。一醉写疏影，岁寒盟此心。,6
NanBei,僧达摩,其十,心里能藏事，说向汉江滨。湖波探水月，将照二三人。,1
Ming,于奕正,石鼓歌,于烁文武周道尊，粲然中兴臼静孙。骙骙翼翼武之服，蛮彝稽首猃狁奔。太平不令五戎堕，驾言蒐狩田车过。小豝大兕兽所同，以燕天子宾御佐。尔时陈诗纷简牍，佳篇已入尼山录。所不录者辞纵横，三百无传传以朴。完缺半满阅乾坤，自甲至癸数则存。君莫空悲失去字，残钩剩画宛精魂。我皇鉴定列璧水，汉唐宋儒皆欢喜。及今磨泐未尽刓，请从经外疏至理。,5
Qing,允礽,过开山庙,东去指徂徕，巡行亦壮哉。人从千嶂度，路想五丁开。云气连秦观，烟光接汉台。春阴岚翠润，溪转径迂回。,6
Tang,上官婉儿,其六,暂游仁智所，萧然松桂情。寄言栖遁客，勿复访蓬瀛。,2
Yuan,王国器,踏莎行 金盆沐发,宝鉴凝膏，温泉流腻。琼纤一把青丝坠。冰肤浅渍麝煤春，花香石髓和云洗。玉女峰前，咸池月底。临风细把犀梳理。阳台行雨乍归来，罗巾犹带潇湘水。,4
WeiJin,缪袭,其十 应帝期,应帝期，于昭我文皇。历数承天序，龙飞自许昌。聪明昭四表，恩德动遐方。星辰为垂耀，日月为重光。河洛吐符瑞，草木挺嘉祥。麒麟步郊野，黄龙游津梁。白虎依山林，凤凰鸣高冈。考图定篇籍，功配上古羲皇。羲皇无遗文，仁圣相因循。期运三千岁，一生圣明君。尧授舜万国，万国皆附亲。四门为穆穆，教化常如神。大魏兴盛，与之为邻。,0
Yuan,何真,征蛮洞作,蛮烟漠漠障荆隈，日到天中尚未开。中土尽皆沾露雨，荒边何足动风雷。投鞭饮马黄河竭，指手挥戈华岳摧。不识洗天风雨起，片霞犹得拟中台。,4
Tang,嵩岳诸仙,嫁女诗① 其一,劝君酒，为君悲且吟。自从频见市朝改，无复瑶池宴乐心。,2
Qing,王颖锐,忍草庵留题,曲径盘云长薜萝，精庐深隐古松窝。涛声洗耳心逾静，况有钟鱼出贝多。,6
WeiJin,麋元,诗,青雀东飞，别鹄东翔。,0
WeiJin,应璩,其三,子弟可不慎，慎在选师友。师友必良德，中才可进诱。,0
Yuan,司马亨,送薛仲杰之奉化州判,忆作参军日，曾闻少壮时。兰陵人共说，苕水去犹思。甘雨歌来邑，冬阳爱趟衰。如何重绾绶，叹息未分麾。东海民从亿，南山判莫移。朝廷须旌表，别拟送君诗。,4
Qing,戈涛,别盘山,青沟住独久，珍重别髯髡。石订重来约，山留昨夜魂。东西分涧水，次第下烟村。回首从前路，天城近石门。,6
Ming,王宾,陆绩墓,寥落孤坟荒草深，一回行过一沉吟。边头有土如栽橘，表见当年念母心。,5
Yuan,宇文公谅,其四,湖里茭青日日多，苏小门前无客过。今来古往只如此，休说当年贾八哥。,4
Song,王安礼,王夫人挽词二首 其一,仙去还缑岭，丧行指洛川。松楸闲故垄，笳鼓咽新阡。制诏隆名定，铭诗具美传。王宫尽恩旧，雨泣望云軿。,3
Tang,吕岩,其六,姹女住瑶台，仙花满地开。金苗从此出，玉蕊自天来。凤舞长生曲，鸾歌续命杯。有人明此道，海变已千回。,2
WeiJin,祖台之,荀子耳赋,夫恶劳而希逸，实万物之至诚。何斯耳之不辰，托荀子而宅形。在瘠土而长勤，无须臾之闲宁。预清谈而闭塞，开鄙秽而聪明。竭微听于门阁，采群下之风声。,0
Qing,王安国,其二,山光引游子，窈窕乘险绝。路歧情屡眩，径错兴逾发。修竹翳层阴，危松缀残雪。众鸟寂无声，骚屑林响彻。石气入昏冥，川光互漂撇。岸转失来踪，溪明得前陌。白日下江皋，余霞荡晴碧。夕岚落千寻，空色递相激。握手寻旧蹊，一一想所历。忽看江上月，遥遥挂萝壁。,6
Yuan,琥璐珣,罗琴山,三尺丝桐月夜弹，一声清响落空山。仙翁自叹知音少，两袖天风跨鹤还。,4
Yuan,吴汉仪,赠楚山乐路教之金陵谒御史,官满丰城车载膏，远从建邺觅同袍。雨香芹泮春风转，霜重柏台秋气高。青眼故人加顾盻，丹心即日表英豪。金陵山水多佳丽，伴客登临莫惮劳。,4
Tang,司空曙,冬夜耿拾遗王秀才就宿因伤故人,旧时闻笛泪，今夜重沾衣。方恨同人少，何堪相见稀。竹烟凝涧壑，林雪似芳菲。多谢劳车马，应怜独掩扉。,2
Qing,王学浩,有怀,天末雁飞尽，秋风病未苏。揽裘知夜永，对枕觉身孤。人影连花瘦，诗肠断酒枯。未知空外听，念我此时无。,6
Song,鉴堂,菩萨蛮 其四 冬,浦南回桨归庭户。户庭归桨回南浦。帘捲欲晴天。天晴欲捲帘。月光交映雪。雪映交光月。残漏怯宵寒。寒宵怯漏残。,3
Yuan,王伯成,六么序,何时静。尽日狂。但行处酒债寻常。粜尽黄粱。典尽衣裳。知他在谁家里也琴剑书箱。这酒似长江后浪。洒歌楼醉墨琳琅。笔尖儿鼓角声悲壮。驱雷霆号令。焕星斗文章。,4
Ming,王钺,送洪区邱先生教谕长清,白发焉能逐队行，一官独冷称长清。遗民自识康成草，博士家传伏氏经。瘦马骨高疲远道，古槐根出枕荒城。应怜到日多幽赏，松桂高风苜蓿羹。,5
Song,王岩,其三,暗穿地脉龙先觉，密赞天工雨不知。,3
Tang,吕价,浊水求珠,至宝诚难得，潜光在浊流。深沈当处晦，皎洁庶来求。缀履将还用，褰裳必更收。蚌胎应自别，鱼目岂能俦。日彩逢高鉴，星光讵暗投。不因今日取，泥滓出无由。,2
Yuan,王蒙,陈维允荆溪图,太湖西畔树离离，故国溪山入梦思。辽鹤未归人世换，岁时谁祭斩蛟祠。,4
Ming,方孝孺,其七,虹光流渚日，五马渡江年。圣质中兴运，天伦位正传。德隆尊未极，仁与寿难全。馀庆垂中古，皇家世有贤。,5
Song,刁约,如归亭,松陵江上峻裁基，危岫前瞻小四围。张翰鲈鱼闲适兴，庄周鸥鸟尽忘机。檐牙高啄千家绕，舟尾相衔数桨飞。倦客登临聊永日，豁开杂思信如归。,3
Ming,王一鸣,白莲峰再别阮太乙张若愚,草泽悲将隐，莲峰慰独留。因君三日住，赠我万山秋。芋栗供僧饭，沧浪忆钓舟。诸天念离别，钟磬晚悠悠。,5
Ming,王翃,石城晚眺,客心正摇落，独上石头城。天远垂垂下，江寒混混平。柳条南北路，桃叶古今情。况值秋风后，清砧急暮声。,5
Song,丘葵,入忠轩书院咏兰,阶庭暂托根，只与绿苔亲。自少枝条分，不争花卉春。轻寒青瘦硬，出槛紫鲜新。风雨时吹洗，含芬待主人。,3
Yuan,王义山,偶成 其一,五性感而动，其间善恶萌。危微相对立，体认要研精。大学静而得，中庸诚则明。原头不参透，何以约其情。,4
Yuan,林景熙,问桂,空吟招隐句，林下立多时。秋信在何处，天香开几枝。山河深夜影，水石隔年期。曾是搴英客，清愁欲语谁。,4
Yuan,李序,山鬼篇赠姜历山,山中鬼不独，山中亦城市。衣中环佩无玉声，直入人家弄书史。小冠斑文剪湘竹，越衣芰制如流水。玉壶未竭歌未终，飘若空中野云起。门前月色夜茫茫，门外秋风满千里。朝餐松柏露，暮食兰蕙花。陇头青桂树，何处是君家。,4
Qing,王铎,其八,宝塔木瓢挂，无为养谷神。探河偕老衲，借枕遇遗薪。邛管山形变，平羌江影春。分忧非我事，覆载一闲人。,6
Qing,王夫之,春尽三首 其一,高树莺飞尽，流声能几闻。微晴通雨色，深绿过花熏。病浅心心在，欢遥曲曲分。定知双鬓谢，无复惜殷勤。,6
Song,王度,其三,鸦分供馀食，鸽乱著残棋。,3
Song,包恢,同李文溪游通天窍,石如红玉间乌金，上与天通直下临。中似室庐犹短浅，外多窟宅却幽深。公真清献游同昔，我匪元公趣异今。但幸附名镌在石，当坚一介不移心。,3
Tang,开元儒士,登终南山得句,野迥云根阔，山高树影长。,2
Yuan,耶律铸,送李敬斋行,一代文章老，素车归故山。露浓山月净，荷老野塘寒。茆屋已知足，布衣甘分閒。世人学不得，须信古今难。,4
Tang,岑文本,冬日宴于庶子宅各赋一字得平,金兰笃惠好，尊酒畅生平。既欣投辖赏，暂缓望乡情。爱景含霜晦，落照带风轻。于兹欢宴洽，宠辱讵相惊。,2
Qing,方士淦,奉怀许抑斋兼简琅琊山馆主人,思邈餐霞为驻颜，亭开墨妙任追攀。携将丁卯桥边水，写出琅琊雨后山。桂树谁能招隐士，莼羹君已念乡关。何当载酒重相访，径取扁舟独往还。,6
Ming,卞文载,仙遇湖寺,当年仙遇起湖光，耸岭危峰出上方。梵榻虚涵云影碧，禅心清对月波凉。花开优钵青莲现，药就金炉石髓香。千古灵源独来往，不妨世事几沧桑。,5
Yuan,吴克恭,怀杭州李二尹,兰省故人何寂寞，柴门今雨独徘徊。老夫老向愁边去，春日春从病里来。王粲空传邺下咏，山公不复习池回。箧中书疏愁俱积，忽到思君一屡开。,4
Tang,宋齐丘,酒令 其一,先吃鳣鱼，又吃旁蟹，一似拈蛇弄蠍。,2
Qing,释巨赞,酬柳亚子见赠,皎皎初冬月，悠悠古柏心。故都怜草莽，桂岭可登临。方外缘偏熟，吟怀蕴更深。思灵松竹茂，何日共探寻？,6
Ming,叶小鸾,仙坛奉呈泐师,身非巫女惯行云，肯对三星蹴绛裙。清吹声中轻脱去，瑶天笙鹤两行分。,5
Song,尼法海,临寂偈,霜天云雾结，山月冷涵辉。夜接故乡信，晓行人不知。,3
Qing,尤侗,题张德符方瓢册（时刻黄陶庵集）,韩愈高文传李汉，扬雄奇字付侯芭。谁知江夏先生集，又出清河公子家。三径松风常放鹤，一帘谷雨自煎茶。此中图画堪招隐，莫问门前白鼻騧。,6
Ming,王称,山寺寻僧,寻山忆慧能，问偈遇真僧。竹覆山门雪，花藏古殿灯。千家供法食，一衲絓疏藤。不是遗经咒，多应悟上乘。,5
Yuan,李泂,过东林寺,风破西村雨气昏，泠泠涧水竹间闻。山头知有灵仙过，千丈通明五色云。,4
Qing,丁之翘,江城子 匏溪方丈题壁,野塘秋水路湾湾。学深山，掩柴关。杓柄溪声，随分住人间。白发萧萧窗下坐，花散诞，竹平安。六时清课在毫端。拂齐纨，墨光寒。岁岁年年，懒去靠蒲团。只是秋来方丈里，书满架，背人看。,6
NanBei,庾信,其三,归心游太极，回向入无名。五香芬紫府，千灯照赤城。凤林采珠实，龙山种玉荣。夏簧三舌响，春钟九乳鸣。绛河应远别，黄鹄来相迎。,1
NanBei,刘潜,从军行,冠军亲挟射，长平自合围。木落雕弓燥，气秋征马肥。贤王皆屈膝，幕府复申威。何谓从军乐，往返速如飞。,1
Tang,朱庆馀,凤翔西池与贾岛纳凉,四面无炎气，清池阔复深。蝶飞逢草住，鱼戏见人沉。拂石安茶器，移床选树阴。几回同到此，尽日得闲吟。,2
Song,王旭,止善堂,人心若江河，昼夜无停流。东流未到海，滔滔讵能休。又如远游客，终年寄他州。不知归其家，岁暮何所投。水流上沧海，人行止故丘。而况寰宇中，事物纷相酬。人欲盛其炽，天理微以幽。瞬息变化间，肝胆生戈矛。苟不知所止，定心终无由。所止非至善，此心犹可忧。卓哉陈使君，立志希前修。名堂以止善，善外俱无求。我德自此明，新民功亦优。还应有馀庆，永为斯堂留。不愧大学篇，芳尘映千秋。,3
NanBei,王微,四气诗,蘅若首春华，梧楸当夏翳。鸣笙起秋风，置酒飞冬雪。,1
Song,孔夷,寄高邮王定国,世路难行肯效尤，蒲萄斗酒换凉州。春风不到仲文树，野水犹沈梦得舟。珍重故家青玉案，徜徉乡社翠云裘。淮南十里莺花老，月照关山笛里愁。,3
Ming,尹顺之,其二,误入深山里，行行路渐迷。拨云经石径，隔水问禅栖。落日乌奴闪，空林木客啼。翛然会心处，如在若耶溪。,5
Qing,丁灿,其三,也知名士薄声华，韫椟藏珍未足嗟。清梦离离摇彩笔，曲江黯黯老春花。青衫泪满情犹在，玄鬓毛生岁渐差。惆怅三霄无路达，何人定占碧笼纱。,6
Ming,史鉴宗,少年游,玉骢金勒紫丝鞭，踏碎落花天。大道高楼，画桥深巷，多少买春钱。香车经过朱门处，掷果有人怜。二十年来，京华如梦，白发已三千。,5
Song,尹济翁,声声慢 禁酿,雕鞍芳径，翠管长亭，春酲不负年华。几丈闲愁，寄风吹落天涯。深深小帘朱户，是何人、重整香车。愁未醒，记竹西歌吹，柳下人家。眉锁何曾舒展，看行人都是，醉眼横斜。寄语高阳，从今休唤流霞。残春又能几许，但相从、评水观茶。清梦远，怕东风、犹在杏花。,3
WeiJin,袁宏,拟古诗,高馆百馀仞，迢递虚中亭。文幌曜琼扇，碧疏映绮棂。,0
Ming,左赞,游从姑山,胜境重来又十年，山中风景故依然。危崖俯瞰双江水，石窦微开一线天。夹道松筠森晚翠，隔城楼阁倚晴烟。白鸥波外浮云净，目送飞帆到日边。,5
Tang,田达诚借宅鬼,诗①,天然与我一灵通，还与人间事不同。要识吾家真姓字，天地南头一段红。,2
Ming,王蒙,其二,自笑愚公住翠微，长年无事掩荆扉。苔深绿绮闲棋局，花落严陵旧钓矶。紫木旋舂明日饭，白云堪制暮春衣。溪南千树碧桃下，醉倒东风夜不归。,5
Tang,僧拾得,其三,出家要清闲，清闲即为贵。如何尘外人，却入尘埃里。一向迷本心，终朝役名利。名利得到身，形容已憔悴。况复不遂者，虚用平生志。可怜无事人，未能笑得尔。,2
NanBei,宗炳,甘颂,煌煌嘉实，磊如景星。南金其色，隋珠其形。,1
Ming,方国骅,铜鼓歌,辛丑二年驾黄龙，抚摩河伯鞭驱风。朝发夕至见铜鼓，铜鼓簴县神上宫。初见殊形胆若怯，跂翼古异心推崇。传自马援伐蛮方，得此交趾夷甸中。刻列星辰及牛女，魑魅魍魉无能逢。丹翠金石杂其状，恍惚太上鬼斧工。更凿龟螭踞其背，一阴一阳立雌雄。父老相传国初时，击之声震千里洪。水旱灾祲告海若，伐鼓鼓响神来宗。至此正统北狩年，萧养作逆据大东。僭王改号侮诸夏，欲取两鼓归贼中。百神奋怒不肯与，贼窃其一归艨艟。风雨雷电海水黑，此鼓跃入溟濛空。以后击雌雄辄应，离别凄惨难为容。迩来好事铸其匹，钜细新故岂等同。近闻儋耳之间山崩裂，流沙激出铜鼓公。体制尺寸恰相类，民欲归神贪天功。相君有力夺异贝，袭诸记室深房栊。俗人耳食未尽信，怀古感慨思其踪。昌黎石鼓子瞻和，前后两歌歌鏦鏦。方生歌此分鼎足，不负神天魂梦通。,5
Qing,方薰,重过吴氏林亭,踏莎湿两屩，乃知露未晞。俯行见我影，林罅来朝晖。暂祛尘壒缘，复款烟萝扉。云构缅遗躅，乔木阴成围。潜鳞暖欲上，蛰燕时还飞。悠哉感物性，及此见化机。宗游仍昼寝，任钓空苔矶。斯人已寂寞，风雅其安归。,6
Yuan,沈右,其三,太丘海岱士，肆情丘壑间。《考槃》诗赋罢，采菊对南山。,4
Tang,方干,送赵明府还北,故园终不住，剑鹤在扁舟。尽室无馀俸，还家得白头。钟催吴岫晓，月绕渭河流。曾是栖安邑，恩期异日酬。,2
Yuan,王圭,和戴帅初陪廉宪副游三天洞韵 其一,閒居耽胜事，远意得扁舟。白社多豪逸，黄花共拍浮。江山酬句律，时序入觥筹。不似城中客，红尘涨马头。,4
Yuan,王士云,赠人,淋漓血指疾呼天，一篆才通泪彻泉。厉鬼有灵当两活，史书无愧可千年。龙津沈水剑重合，头破秦庭璧自全。勿谓彼苍无老眼，书香一脉一氶传。,4
Ming,王永积,其四 古寺钟和（咏寺院钟声）,山头曙色开，静听疏钟起。道人春睡酣，声声入梦里。,5
NanBei,庾信,奉和山池诗（《诗纪》云。梁简文有山池诗。）,乐官多暇豫，望苑暂回舆。鸣笳陵绝限，飞盖历通渠。桂亭花未落，桐门叶半疏。荷风惊浴鸟，桥影聚行鱼。日落含山气，云归带雨馀。,1
NanBei,任昉,出郡传舍哭范仆射诗（三章。○《诗纪》作三首。误。） 其一,平生礼数绝，式瞻在国桢。一朝万化尽，犹我故人情。待时属兴运，王佐俟民英。结欢三十载，生死一交情。携手遁衰孽，接景事休明。运阻衡言革，时泰玉阶平。浚冲得茂彦，夫子值狂生。伊人有泾渭，非余扬浊清。将乖不忍别，欲以遣离情。不忍一辰意，千龄万恨生。,1
Yuan,王奕,归途有感,少小从师读鲁书，几回掩卷想风雩。得游邹鲁圣贤地，谁创华夷道德涂。地势虽然有离合，脚跟却莫放模糊。不知江右明经士，曾识春秋两字无。,4
Tang,孔温业,鸟散馀花落,美景春堪赏，芳园白日斜。共看飞好鸟，复见落馀花。来往惊翻电，经过想散霞。雨馀飘处处，风送满家家。求友声初去，离枝色可嗟。从兹时节换，谁为惜年华。,2
Yuan,僧梵琦,其六,野外山横塞，天涯水绕羌。登高一俯仰，即事几炎凉。日晚雕声急，冰寒马足伤。我怀增感慨，谁与细平章。,4
Yuan,王士点,题四爱堂四首 其一,余所爱兮崇兰，植之兮堂间。思夫君兮山谷，纫翠佩兮杂青纶。兰芳歇兮日在山，欲从之兮不得閒。,4
Ming,丁克仁,其二,围棋运智纵多筹，分外高官不必求。无褐无衣难卒岁，谁将惠我禦冬裘。,5
WeiJin,徐干,其六,人靡不有初，想君能终之。别来历年岁，旧恩何可期。重新而忘故，君子所尤讥。寄身虽在远，岂忘君须臾。既厚不为薄，想君时见思。,0
Yuan,杜本,和潘明之,欲试淮南术，难期海上翁。自为吴地客，不记楚人风。蒲黍随时白，葵榴过眼红。独醒还独醉，至竟与谁同。,4
Yuan,王行,题云林画,每看新图忆旧游，远情闲景共悠悠。乱鸿沙渚烟中夕，黄叶江村雨外秋。乱后得安翻讶梦，醉来因感却生愁。那能便结沧洲伴，重向烟波觅钓舟。,4
NanBei,王湜,赠情人诗,雨骤行人断，云聚独悲深。傥更逢归雁，一一传情心。,1
Yuan,贝琼,其八 理公岩①,山僧住上方，高处更苍苍。不雨云烟湿，长春草木香。削成看小朵，幽绝拟空桑。谩识跏趺处，白猿今亦亡。,4
Qing,王于臣,浣溪沙 其一 春画二首,燕滑莺娇特地过。不禁琐碎上心窝。起无聊赖卷湘波。一串游丝牵舞蝶，十层晴影矗群螺。香车钿縠奈他何。,6
Ming,王鸣雷,苦雨,山气空朝夕，晴云不可寻。花颓将放意，鸟乱欲啼心。飞溜当檐急，行泥几度深。却怜春未老，积得许多阴。,5
Qing,方士淦,其七,恶湿偏宜燥，孤高性独成。托根从石骨，结缕挂雕楹。野烧不须畏，春风应有情。爰居下流者，污辱总偷生。,6
Qing,王昙,望金山寺,突兀大江中，浮山缥缈风。莲华香水海，宝树梵王宫。舍卫何难渡，楞伽自不同。人人忧阻绝，天地正晴空。,6
Qing,王志瀜,其二,竹树茅檐二华西，画图何幸得新题。春帆细雨怀邗上，明月流虹落渭溪。珊网一时名辈盛，长城五字古人齐。从今不怅仙凡隔，洞口桃花有路蹊。,6
Qing,卜梦熊,夜过隋堤,荒城寥落不闻鸡，半夜催行信马蹄。野色茫茫浑不辨，携将残梦度隋堤。,6
Song,王圭,雪晴,溟渤荡无垠，东嵎挂日轮。风云始回雨，天地不飞尘。气动千峰翠，光浮万瓦鳞。南亭一驻马，十里望青春。,3
Ming,王粹,舟次南康早发,清风一棹泊南康，万里江山曙色凉。野寺起僧钟韵早，邮亭归使马蹄忙。西溪流水催舟急，南岭飞云望眼长。无限乡心关不住，且将吟兴付奚囊。,5
Tang,僧慧净,和卢赞府游纪国道场,日光通汉室，星彩晦周朝。法城从此构，香阁本岧峣。株盘仰承露，刹凤俯摩霄。落照侵虚牖，长虹拖跨桥。高才暂骋目，云藻随飘飖。欲追千里骥，终是谢连镳。,2
Ming,王錂,二犯傍妆台,旦：无语恨匆匆。叹椿庭早逝。陟岵痛无穷。拂轻蛾愁损黛。匀香脸怨销红。背低唱介：伤心纵是惊啼鸟。系臂还应护守宫。合：春光无限。春恨几重。早难道一齐分付与东风。,5
NanBei,萧统,开善寺法会诗,栖乌犹未翔，命驾出山庄。诘屈登马岭，回互入羊肠。稍看原蔼蔼，渐见岫苍苍。落星埋远树，新雾起朝阳。阴池宿早雁，寒风催夜霜。兹地信闲寂，清旷惟道场。玉树琉璃水，羽帐郁金床。紫柱珊瑚地，神幢明月珰。牵萝下石磴，攀桂陟松梁。涧斜日欲隐，烟生楼半藏。千祀终何迈，百代归我皇。神功照不极，睿镜湛无方。法轮明暗室，慧海渡慈航。尘根久未洗，希沾垂露光。,1
Ming,文森,送人还南康,清波左蠡分，秀色东林接。日射金芙蓉，香炉晚明灭。,5
Ming,王佐,金陵赠别诗送彦晦先生南归,玉帛戋戋贲野蒿，天恩浩荡比雄涛。休誇樗散耽泉石，且竭葵忠答旆旄。骚席共留青玉案，山人先制绿荷袍。凤台别后空回首，五色云中日月高。,5
Ming,王世贞,大行方皇后挽歌二章 其一,葆性专坤静，论功夹日明。恩将贯鱼重，身为当熊轻。寂寂春金屋，沈沈夜玉城。不须彤史述，天语自峥嵘。,5
NanBei,阙名,铭,岩岩我君，崇墉增仞。内通神明，出符大顺。火炎昆冈，神岳崩溃。兰艾同烬，玉石俱碎。哲人遭命，哀有馀慨。,1
NanBei,范泰,咏雪诗,玉山亘野，琼林分道。,1
Ming,王弼,送林新国还黄岩,晓寒开祖帐，清雪映离觞。为客年华尽，还家道路长。江山留赏玩，乡邑重衣裳。想见吟边兴，春湖共渺茫。,5
Qing,方兆弼,马湘兰宅,堤柳何青青，溪水何盈盈。水流夕愈淡，柳落春还生。人今向何处，妆阁云烟横。不见有欢笑，但闻啼鸟声。过客想繁华，中心凄以清。,6
Song,王元,题邓真人遗址,三千功满仙升去，留得山前旧隐基。但见白云长掩映，不知浮世几兴衰。松稍风触霓旌动，棕叶霜沾鹤翅垂。近代无人寻异事，野泉喷月泻秋池。,3
Ming,王行,江馆有怀王为善,江馆坐閒夕，客怀聊自宽。思君不可道，清梦若为安。露气寒花馥，霜华晚叶丹。葱葱好城郭，延首向西看。,5
Yuan,周权,晓望,极目秋无际，寥寥倦客心。幽琴苍树合，野棹绿荷深。宿露涵清曙，残云破远阴。新凉无限兴，携杖向东林。,4
Song,王珉,舟行吴应求惜春次韵,弄日娇云未肯收，暂凭堤柳系行舟。数声杜宇碧山远，几片落花春水流。强借酒兵销别恨，却因诗债起新愁。嗟予已竖降旗久，寄语将军好罢休。,3
Ming,王蒙,玉山主人书画舫,乱后重登旧草堂，主人延客晚樽凉。风摇竹影书签乱，花落池波砚水香。离别顿惊年岁改，梦魂愁杀路途长。欲知阮籍何由哭，四海兵戈两鬓霜。,5
Tang,朱存,金陵览古 段石冈,孙吴纪德旧刊碑，草没蟠螭与伏龟。惆怅冈头三段石，至今犹似鼎分时。,2
Qing,尤侗,蓟州小病,及予回马首，犹尔滞渔阳。一病家千里，孤灯泪万行。道途横枳棘，天地日冰霜。苦忆柴门卧，山妻检药囊。,6
NanBei,徐陵,骢马驱,白马号龙驹，雕鞍名镂渠。诸兄二千石，小妇字罗敷。倚端轻扫史，召募击休屠。塞外多风雪，城中绝诏书。空忆长楸下，连蹀复连𨁏。,1
Yuan,僧希陵,山中,心多与世背，独未与诗忘。得句忽自喜，从人道我狂。溪光和月白，露气满山凉。自笑甘清苦，年来发已苍。,4
Ming,王九思,其四,辽海留王烈，公孙慰管宁。结庐堪避盗，对客且谈经。名著高人传，光垂处士星。清风千载下，彷佛见仪形。,5
Tang,包佶,双山过信公所居,遥礼前朝塔，微闻后夜钟。人间第四祖，云里一双峰。积雨封苔径，多年亚石松。传心不传法，谁可继高踪。,2
Qing,方文,题屈翁山诗集,《周南》存《汉广》，谁谓楚无风。尔祖《离骚赋》，人言《小雅》同。本支犹未坠，艺苑复称雄。千古沅湘意，今归五岭东。,6
Tang,李昂,从军行,汉家未得燕支山，征戍年年沙朔间。塞下长驱汗血马，云中恒闭玉门关。阴山翰海千万里，此日桑河冻流水。稽洛川边胡骑来，渔阳戍里烽烟起。长途羽檄何相望，天子按剑思北方。羽林练士拭金甲，将军校战出玉堂。幽陵异域风烟改，亭障连连古今在。夜闻鸿雁南渡河，晓望旌旗北临海。塞沙飞淅沥，遥裔连穷碛。玄漠云平初合阵，西山月出闻鸣镝。城南百战多苦辛，路傍死卧黄沙人。戎衣不脱随霜雪，汗马䟃𧽼长被铁。杨叶楼中不寄书，莲花剑上空流血。匈奴未灭不言家，驱逐行行边徼赊。归心海外见明月，别思天边梦落花。天边回望何悠悠，芳树无人渡陇头。春云不变阳关雪，桑叶先知胡地秋。田畴不卖卢龙策，窦宪思勒燕然石。麾兵静北垂，此日交河湄。欲令塞上无干戚，会待单于系颈时。,2
Ming,王人鉴,冬日闲居和居士贞丈韵,忽忽寒光早，贫居水上村。病疏当世事，拙负故人恩。黄叶深樵径，荒烟淡荜门。凭谁论出处，短褐信乾坤。,5
Yuan,周驰,其二,结构开青野，回环俯翠岑。云留芳树暗，草长缭垣深。共爱閒居乐，相依岁晚心。春醪求善酿，过日许同斟。,4
NanBei,沈怀远,次绥安（古漳浦地）,负衅忝良时，宽恩荷明牧。叨乘使者传，来按荒人狱。闽方信阻狭，兹地亦丰沃。苍山缭万寻，涨海涵千谷。高秋桂尚荣，隆冬泉更燠。在昔汉世宗，开疆穷所欲。馀善既还师，建德仍伐木。番禺竟灰烬，冶南亦沦覆。至今遗父老，能言古风俗。阴崖猿昼啸，阳亩粳先熟。稚子练葛衣，樵人薜荔屋。矜尔为生微，诲予从不辱。,1
Ming,王逢,忆旧游三首 其一,醉酒高阳里，题诗左氏庄。碧云垂草带，红旭散花房。流水循除活，飞丝拂鬓长。座中谁潦倒，遗却紫香囊。,5
Ming,王淑民,其二,爱此称醉翁，嗤彼称醒老。咄哉尘世人，谁识醉乡道。,5
Tang,于沼,明堂赋,天子朝诸侯于明堂。惟古之制。始以讲信修睦。终以布宪施惠。含至德之休光。旌中国之巨丽。下之象地也。以列五位之神。上之法天也。以配五方之帝。禀太一之威灵。顺阴阳之开闭。左个右个。分以寒暑之宜。以筵以几。度以堂室之际。观乎万国来朝。威仪济济。圣人负斧扆而南向以布政。百僚端冕弁而北面以陈礼。是知人以君为心。君以人为体。宴会之节。以明于尊卑。庆赐之仪。以旌于孝弟。原夫宅中而起。继天而作。遥视嵩少。俯枕伊洛。巍巍煌煌。厥高不可乎弥度。拿龙杉以蚴蟉。亘虹梁而各落。綷以绮藻。施以丹雘。四闼以四气而开。八窗以八风斯廓。祥风布影。对宝槛以交辉。皎日悬光。曜金床而璀错。于是陈三献之礼。臻九成之乐。申仪于辟雍。崇业于太学。甄古今之至理。议沿袭之舛駮。既而顺斗极。运天关。皇恩普矣。贵贱以颁。东门之外。以朝乎九国。南门之下。将享于八蛮。正德是宏。惠风斯布。禁淫慝。节制度。重三台之任。乃申命于中阶。宠五霸之功。遂授钺于东户。夫明堂者。明帝之德。体天为状。必资阐化以准程。岂独宏规而取壮。出庶物而咸仰。包宇宙而为量。惟先圣之是则。信百代之可尚。,2
Qing,丁宝光,新妇词,静对菱花扫柳眉，妆台新样料郎知。晓誇点额红梅艳，京兆传神笔一枝。,6
Qing,于成龙,戊午监试楚闱作,皓月悬明远，奎光映素秋。瑶图五老献，玉署众英俦。桂影天香发，卿云瑞气浮。末员微效职，为国广薪槱。,6
Tang,宋若莘,嘲陆畅①,十二层楼倚翠空，凤鸾相对立梧桐。双成走报监门卫，莫使吴歈入汉宫。,2
Qing,王朝元,其四,丰碑高出浣花云，名入昭忠俎豆芬。又得张君传信史，先生真不负铭勋。,6
WeiJin,曹睿,乐府诗,昭昭素明月，晖光烛我床。忧人不能寐，耿耿夜何长。微风冲闺闼，罗帷自飘飏。揽衣曳长带，屣履下高堂。东西安所之，徘徊以彷徨。春鸟向南飞，翩翩独翱翔。悲声命俦匹，哀鸣伤我肠。感物怀所思，泣涕忽沾裳。伫立吐高吟，舒愤诉穹苍。,0
Tang,任翻,越江渔父,借问钓鱼者，持竿多少年。眼明汀岛畔，头白子孙前。棹入花时浪，灯留雨夜船。越江深见底，谁识此心坚。,2
Ming,王禹声,其四,重忆先朝赐葬年，洞庭一曲莫釐巅。春来薇蕨埋山径，湖上波涛绕墓田。伏腊几番劳梦寐，关河长为隔风烟。遥怜松槚凋零甚，况复蹉跎寒食天。,5
Ming,王洪,饶氏山亭,千峰秋色里，幽处有池台。閒见白云上，坐看微雨来。酒樽松下酌，棋局草间开。偶值山僧访，谈玄殊未回。,5
Ming,王磐,元宵漫兴,天风吹散赤城霞，散落人间作九华。夹路星球留去马，烧空火树乱归鸦。笙歌醉月家家酒，帘幕窥春处处花。一派云《韶》天外迥，不知仙驭过谁家。,5
Song,王益,诉衷情令,烧残绛蜡泪成痕。街鼓报黄昏。碧云又阻来信，廊上月侵门。愁永夜，拂香茵。待谁温。梦兰憔悴，掷果凄凉，两处销魂。,3
Qing,王铸言,史梦兰继室田太夫人九十大寿,孝姑丈、训子孙、孚戚？尊卑长幼，随时尽心，大为闺门留规矩；弄针书、惜丝粟、施药饵，勤俭慈祥，行道有福，居然陆地作神仙。,6
Ming,文嘉,华补庵服阕北上分得春草自应知,春草自应知，春风送客时。可堪南浦恨，愁咏北征诗。水远花飞急，天长雁去迟。迢迢江汉意，芳杜不胜思。,5
Ming,王文禄,走索篇,䌽绳百尺阑青天，朱竿对起遥相牵。广场突出层台外，虹梁平铺如直弦。双娥靓妆迭呈技，一来一去浑争妍。玉腕擎衡步移稳，恍惚退后还追前。特立宫鞋掉罗袜，丰姿袅娜疑飞仙。绣带飘扬绾晴日，翠裙展拆拖霏烟。慢撚纤腰斜摆柳，蓦佯失跌倒垂莲。怒虬拔湫迸锁跃，狡猱升木当空悬。莫谓轻身博一笑，为君撒尽缠头钱。,5
Ming,叶春及,庞子讲堂与赵太史诸公夜谈,霸主离宫废，名贤讲席开。山河移万户，俎豆集群材。坐久黄龙幻，谈高白马来。藏书在何处，知有子长才。,5
Yuan,吴炳,古钗叹,何年美人宝钗失，深井沈泥污玓瓅。一朝拾得再揩磨，三回五回看叹息。双鸾匹凤两股匀，终然污色难为新。当时光莹照头上，有似桃李摇青春。今人不识古仪状，宝钗虽好非时样。为君插罢拥髻悲，物无贵贱皆随时。,4
Qing,王铎,菊潭纂《峨嵋山纪》览之作十首（夜书无墨之嘉） 其一,三峨称绝险，大略势孤生。南极星辰细，中华水木平。仙飙空外起，海鹤夜间声。何日幽栖遂，山潮与结盟。,6
Song,王正己,赠廖融,湖南虽不就卑官，高卧深云道自安。病起坐当秋阁迥，酒醒吟对夜涛寒。炉中药熟分僧服，榻上琴闲借我弹。幸遇清朝有良鉴，退身争忍似方干。,3
WeiJin,紫微王夫人,其三 歌,宴酣东华内，陈钧千百声。青君呼我起，折腰希林庭。羽帔扇翠晖，玉佩何铿零。俱指高晨寝，相期象中冥。,0
Song,毛滂,访琳老题溪上小轩,小槛閒风物，高僧秀肺肠。隔溪通竹色，开户纳山光。拨雪晨蔬瘦，烧松午茗香。渊明归赋急，聊复此徜徉。,3
Qing,孔尚任,孔三张舫联,壶觞须就陶彭泽；风俗犹传晋永和。,6
Yuan,李裕,青青淇园竹,青青淇园竹，莫作乐中笛。吹出长相思，愁人头发白。,4
Ming,王静,金沙落雁,菰米初齐晚稻香，几行征雁下潇湘。霜清鄂渚烟光淡，月满金沙霁色凉。杜若吐花香馥郁，蒹葭飞絮影苍茫。五湖信是无矰缴，渔火频惊正夜长。,5
Song,王观,清平乐 拟太白应制,宜春小苑。处处花开满。学得红妆红要浅。催上金车要看。君王曲宴瑶池。小舟掠水如飞。夺得锦标归去，匆匆不惜罗衣。,3
Ming,王佑,谒狄青庙,夜入昆崙破敌关，长驱驻节望仙山。兵威已振遐荒肃，寇首宁容大理还。春雨蘋蘩遗庙在，夕阳林木战营閒。将军千古平蛮绩，马援真成伯仲间。,5
Tang,僧缘观,其二,红焰藏吾身，何须塔庙新。有人相肯重，灰里邈全真。,2
Ming,卜世臣,浣纱石,浣纱石上藓痕多，千古红颜别苧萝。嘶遍紫骝无觅处，隔溪残雨颤新荷。,5
Qing,王淑,江城喜晤李纫兰姊即送其还杭,今夕复何夕，相逢天一陬。关河千里梦，风雨十年愁。我昔辞知己，君频赋《远游》。看花曾洛下，鼓枻又西州。几载怜征雁，同盟忆冷鸥。垂虹期信宿，话雨益绸缪。旧事空谈笑，新词互勘雠。别离诗更苦，儿女语还柔。共惜须臾景，难邀顷刻留。风尘聊洗涤，笔砚与归休。西子湖为镜，南屏翠入楼。怀人应有作，寄我许相酬。怕听回帆鼓，愁添报晓筹。愿言各珍重，清泪已盈眸。,6
Tang,王之涣,凉州词二首 其一,黄河远上白云间，一片孤城万仞山。羌笛何须怨杨柳，春风不度玉门关。,2
Qing,王恕,过十八滩,补天乘块截江流，今古惊涛咽暮秋。万石棱棱争出水，千崖叠叠曲行舟。猿啼频下孤臣泪，日落重增旅客愁。惶恐滩头征雁断，几人回首望神州。,6
Qing,毛重芳,意难忘 秋闺,霜叶惊秋，渐庭梧乱落，翠影频收。桂屏香暗锁，羌笛弄深愁。蛩语切、晚砧幽。凉月印前洲。问夜来、几分寒色，未满衾裯。盘中玉露轻浮。却和成珠泪、日为君留。纵鱼笺十幅，谁寄海西头。思撇下，又难休。看雁字横楼。蹴西风、墨痕零乱，空惹凝眸。,6
Yuan,何儒行,送贾廉使赴左司郎中,一道澄清政不冤，何如四海沐公恩。风霜笔底秋凌烈，云梦胸中气吐吞。教雨欲沾丹桂籍，文星先入紫微垣。传家况有治安策，伫看阳和转化元。,4
Ming,丁克仁,寄盆城宰（盆城金海号）,家贫谋纳婿，恩府宰名都。不惮关山阻，因之寄一奴。,5
Qing,方婉仪,次韵题明妃图,冢畔青青草色稠，芳名史册著千秋。画师若把黄金嘱，老守长门到白头。,6
Tang,李颀,望秦川,秦川朝望迥，日出正东峰。远近山河净，逶迤城阙重。秋声万户竹，寒色五陵松。客有归欤叹，悽其霜露浓。,2
NanBei,范云,州名诗,司春命初铎，青耦肆中樊。逸豫诚何事，稻梁复宜敦。徐步遵广隰，冀以写忧源。杨柳垂场圃，荆棘生庭门。交情久所见，益友能孰存。,1
Ming,王达,题雷公山,青山不断势蜿蜒，上有雷公屋数椽。一片黑云初起处，北风吹雨作丰年。,5
Yuan,观通,次愚庵怀王耕云韵 其一,幽居潇洒绝萦牵，云白山青雨后天。春酒飘香多逸兴，微吟独立杏花边。,4
Ming,叶梦熊,平朔方勒石贺兰山之作 其一,尽道将军意气豪，朔方战罢解征袍。功成自古皆天幸，却笑人间说六韬。,5
Yuan,尚仲贤,油葫芦,传将令疾教军布摆。休觑的如小哉。则他这七重围子两边排。徐茂公云：元帅。量敬德一人。兵器袍铠鞍马俱无。怕做甚么。正末唱：虽然他那身边不挂𤠯猊铠。腰间不系狮蛮带。跨下又无骏𩣵。手中又无器械。你觑那岩前虎瘦雄心在。休想他便肯纳降牌。,4
Yuan,何恒,题破窗风雨图,一室萧然四壁空，客怀况复雨兼风。湿沾衣服愁仍重，清到肌肤句转工。知命肯随时变化，甘贫宜为道污隆。夜深尚对羲皇易，应怪寒灯不耐红。,4
Yuan,周棐,送人归楚,楚甸荒凉旧镇微，春来渐觉思依依。故乡兵后今谁在？游子江南恨独归。长路关心闻过雁，孤城回首见斜晖。家人十载伤离别，芳草閒堂静掩扉。,4
Yuan,宋渤,丙戌冬至衡阳食柑,衡阳冬犹温，长至似春日。朝盘富笋蔬，夜砌响蟋蟀。白酒如玉膏，黄柑饱霜实。更阑裌衣坐，灯火不欲即。三年江之南，光景去如失。匆匆节序时，无岁宁家室。宗祏香火寒，牢醴谁致洁。三雏隔两地，不得遂顾恤。劳生分有数，敢但念安逸。不虞与求全，世或不可必。官事未易了，应止筋力率。漳东二顷田，亦粗给粳秫。,4
Yuan,王吉昌,一剪梅 断空,夺得周天火候煎。丹垆昼夜，煮汞烹铅。海源江岸气喷烟。继日奔腾，通贯三田。不悟冥冥入定禅。神离气散，子母难圆。阴阳失媾昧玄玄。九载三年，不见壶天。,4
Yuan,李士瞻,十月十八日喜风顺而作,心缄未上神先启，风马神舆瞬息回。似向蓝关逢驿使，直从阆苑去天台。潮宽新水毋烦算，路入阊州不用裁。金石相孚应未爽，会将功德报燕台。,4
NanBei,刘孝绰,侍宴饯张惠绍应诏诗,沧池诚自广，蓬山一何峻。丽景花上鲜，油云叶里润。风度馀芳满，鸟集新条振。饯言班俊造，光私奖輶吝。徒然谬反隅，何以窥重仞。,1
Ming,王阜,题高彦美山水图,青山岧峣倚晴宇，茅堂恍惚山阴墅。花摇林影半潭春，松撼涛声千嶂雨。鹤吟短策独幽寻，宝树金沙一径深。山童昼煮溪中雪，老衲时听竹下琴。上方楼阁无尘隔，露洗莲花满池白。钟声五夜出岩扃，幡影半空疑海色。几度孤琴伴往还，三竿红日扫松关。猿声绿树山中静，鹿卧青苔石上閒。达夫华胄爱山水，嘉遁丘园亦如此。庭前潭影清道心，林下书声滴人耳。呼儿扫榻迎客来，白日轩几无纤埃。庞眉皓首花前醉，碧水青山画里开。野夫亦有山阴兴，江路长吟葛巾净。为爱江山如此图，閒看沙鸥水天永。,5
Tang,僧休静,颂,藏身没迹师亲嘱，没迹藏身自可知。昔日时时逢剑客，今朝往往遇痴儿。,2
Ming,释力金,乙巳清明泊舟柳胥浦,柳胥浦上绿杨边，客里清明系客船。莫遣桃花作红雨，且看榆火散青烟。笙歌谩说承平日，耕稼深期大有年。邂逅农人即相慰，军储无限望吴天。,5
Tang,僧神晏,其六,石室周圆庆已多，有人不到复如何？待封此样呈诸友，开时祇好笑呵呵。,2
Ming,王渐逵,丹徒尹聂君同年家侄也再邀游焦山赋此,使君多逸兴，暇日共幽攀。遥指招堤境，因过处士山。湖平鸥鹭渚，僧候定圆关。绝顶生玄思，翛翛醉醒颜。,5
Yuan,耶律铸,送元遗山行,燕北秋风起，幽花满地开。既邀今日别，合道几时来。白玉烟沈阁，黄金草暗台。不须伤老大，珍重掌中杯。,4
Ming,史可程,贺新郎 午日,鹤发吟重五。也随时、倾蒲嚼玉，饷鱼笺素。风土儿童成戏谑，剥啄无惊蓬户。惯岸帻、披■前古。醉读离骚声欲堕，吊灵修、逗起伤心处。榴火炽，槿烟暮。银涛万里■三楚。试追寻、蒋陵猿鹤，几番风雨。玉麈金莲调笑里，谁信敌帆飞渡。宁暇问、芜城孤注。菰畔方勤蝇虎斗，锦龙标、掷作石城赌。猊篆冷，小窗午。,5
Yuan,李真人,菩萨蛮,还丹秘诀将何作。因师口授亲糟粕。未悟莫施为。前程路崄巇。寻文终不的。义在文中出。文义纵惺惺。抟量早晚成。,4
Yuan,余阙,饮散答卢使君,契阔思相见，留连及此辰。长江映酒色，细雨若歌尘。所喜襟怀共，由来态度真。何时洗兵马，得与孟家邻。,4
Yuan,朱善,丁酉至蓬莱县,两年居禁苑，一日至蓬莱。海上烟波隔，人间岁月催。野鸥从此泛，仙鹤几时回。惟有王乔舄，双凫数往来。,4
NanBei,丘巨源,听邻妓诗,披衽乏游术，凭轼寡文才。蓬门长自寂，虚席视生埃。贵里临倡馆，东邻歌吹台。云间娇响彻，风末艳声来。飞华瑶翠幄，扬芬金碧杯。久绝中州美，从念尸乡灰。遗情悲近世，中山安在哉。,1
NanBei,颜延之,始安郡还都与张湘州登巴陵城楼作诗,江汉分楚望，衡巫奠南服。三湘沦洞庭，七泽蔼荆牧。经途延旧轨，登闉访川陆。水国周地险，河山信重复。却倚云梦林，前瞻京台囿。清雰霁岳阳，曾晖薄澜澳。凄矣自远风，伤哉千里目。万古陈往还，百代劳起伏。存没竟何人，炯介在明淑。请从上世人，归来蓺桑竹。,1
NanBei,谢超宗,其十六 休成乐（皇帝诣便殿奏）,睿孝式鬯，飨敬爰偏。谛容辍序，佾文静县。辰仪耸跸，霄卫浮銮。旒帟云舒，翠华景抟。恭惟尚烈，休明再缠。国猷远蔼，昌图聿宣。,1
Qing,文星瑞,廉州府署亭联,治行继前贤，何殊野吏清操，醉翁高致；登临还我辈，试看天涯明月，海角孤云。,6
Qing,王淑,蝶恋花 春日病起,淡淡斜阳新雨霁。绿遍苔痕，小院门深闭。窈窕红阑人独倚，桃花帘外东风细。潇洒文窗初病起。杜宇枝头，又唤春归矣。碧海迢迢无限意，新愁捲入芭蕉里。,6
Yuan,尹廷高,挽诗友,诗筒消息断，近作绝无闻。棋石夜敲雨，吟窗昼掩云。苍苔闲旧业，芳草绿新坟。愁见梅花面，伤心正忆君。,4
Ming,古文集,龙津晚渡,鲤鱼风起浪花生，薄暮行人阻去程。我有济川舟楫稳，与君缓载不须争。,5
Tang,王表,赋得花发上林（大历十四年侍郎潘炎试）,御苑春何早，繁花已绣林。笑迎明主仗，香拂美人簪。地接楼台近，天垂雨露深。晴光来戏蝶，夕景动栖禽。欲托凌云势，先开捧日心。方知桃李树，从此别成阴。,2
Tang,蜀太妃徐氏,题彭州阳平化,云浮翠辇届阳平，真似骖鸾到上清。风起半厓闻虎啸，雨来当面见龙行。晚寻水涧听松韵，夜上星坛看月明。长恐前身居此境，玉皇教向锦城生。,2
Yuan,岳至,其二,去年射策金门里，文章惊起中朝士。绯衣象笏锡恩光，执笔翰林脩国史。,4
Ming,王子一,呆骨朵,你便铁石人也惹起凡心动。莫不是驾青鸾天上飞琼。似这般花月神仙。晃动了文章钜公。做相见科旦云：刘郎阮郎。请同到舍下。正末云：他女娘家怎知我们的名姓。便以刘郎阮郎呼之。兄弟。我和你莫非是梦中么。唱：没揣的撞到风流阵。引入花胡衕。摆列着金钗十二行。敢则梦上他巫山十二峰。,5
Yuan,僧梵琦,开平书事 其四,北海何人到，西天此路通。寻经舍卫国，避暑醴泉宫。盛夏不挥扇，平时常起风。遥瞻仙仗簇，复有彩云笼。,4
Qing,丁元照,游祇陀寺寻倪高士遗迹,寻幽不觉远，一径入深林。杰阁凌霄汉，奇松阅古今。钟传天外响，诗到上方吟。独倚危栏坐，悠然见道心。,6
WeiJin,苏彦,浮萍赋,余尝泛舟游观，鼓楫川湖。睹浮萍之飘浪，乃触水而自居。体任适以应会，亦随遇而靡拘。伊弱卉之无心，合至理之冥符。,0
Ming,王泽,宋徽宗画瓶中桂花,玉色官瓶出内家，天香谁贮月中花。六宫只爱新凉好，不道金风捲翠华。,5
Yuan,汪元量,其八,蹑足封韩信，剖心嗔比干。河山千古泪，风雨一番寒。世指鹿为马，人呼鸟作鸾。江头潮汹汹，城脚水漫漫。,4
Ming,包大炣,同张大司马至茂屿庄次诸公作,三月春光暮，飞花半落溪。山深云自住，日午鸟频啼。问字余将笈，寻芳谁杖藜。远从司马御，此地足幽栖。,5
Song,王之望,齐尧佐寄诗许予授代归谷城日相过次韵,故人千里去，犹记别时歌。衰鬓禁愁得，狂怀可奈何。南枝春意动，西望夕阳多。三径荒凉外，高轩讵肯过。,3
Ming,王遵道,登横山小亭,峰岩高削壁，崖下小亭幽。仄径穿云入，清泉喷石流。万山环四面，一塔俯千秋。险堑应天设，登临壮胜游。,5
Qing,方澍,其三,海国清名吴隐之，沉香浦里泛舟迟。一龛先改西华寺，芳草斜阳刺史祠。,6
Song,方岳,其二,勇去何为者，寻盟少可人。雁声江国晓，梅蕊雪篱春。同舍谁如子，为州独有亲。月岩吟处碧，物物是吾仁。,3
Qing,王焜,虎丘二姜先生祠,掖垣抗疏触天威，拜杖淋漓血染衣。远戍孤臣终守节，罢官难弟竟无归。宣州藁葬依灵爽，茂苑荒祠隐翠微。下马行人奠椒醑，千秋孤竹并光辉。,6
Song,方一夔,春晚忆弟,自叹形容改，空惊岁月更。黠蚕附茧死，怨鸟寄巢生。歉岁愁亲故，贫家分弟兄。江南芳草地，此别若为情。,3
WeiJin,棘腆,赠石崇,翕如翔云会，忽若惊风散。分给怀离析，对乐增累叹。,0
Yuan,汪广洋,清风亭对酒,二月雨中尽，一尊亭下开。青山望不极，白云招可来。啼鸟合芳树，落花委苍苔。遥知旧游者，歌咏凤凰台。,4
Song,天目僧,答赞宁,山中人事违，天眼中修定。我本无根株，只将笋为命。,3
Song,芹庵,其四,白叟黄童喜色开，诞辰喜遇福星来。满城牵挽问衙探，祝寿明晨荐几杯。,3
Tang,任翻,经堕泪碑,羊公传化地，千古事空存。碑已无文字，人犹敬子孙。岘山长闭恨，汉水自流恩。数处烟岚色，分明是泪痕。,2
Ming,丁晋,大河行,丹崖绝壁冲云开，惊涛逐浪翻晴雷。浮光不定摇白日，寒波夜静鱼龙哀。昆崙东注几万里，浩浩荡荡浑未已。横流逆行势滔天，怀山襄陵九州圮。生民垫溺帝曰咨，惟兹洪水禹治之。八年于外胼胝劳，恶衣菲食宫室卑。万化之原夫妇始，禹娶涂山四日尔。父子之间孝所钟，呱呱之声禹弗子。万水之患河为雄，凿开积石流河通。龙门之下功未竟，安得河声流向东。我瞻庙貌骏奔走，黍稷馨香酬二卣。山空玉佩珊瑚鸣，圣德神功真不朽。九山既旅九川空，四隩既宅四海同。六府三事允已治，呜呼万世永赖谁之功。,5
Yuan,汪炎昶,其二,疗法人争授，奇功竟未遭。嚼侵惊已折，漱撼喜犹牢。幸不妨黄奶，惟当釂浊醪。子荆泉石约，一笑我将逃。,4
NanBei,王暕,观乐应诏诗,赵瑟含清音，秦筝凝逸响。参差陈九夏，依迟分四上。从风绕金梁，含云映珠网。递奏岂二八，繁弦非一两。幸叨东郭吹，侧陪南风赏。忘味信铿锵，餐和终俯仰。轻尘已飞散，游鱼亦翻荡。恩光实难遇，咏言宁易放。,1
Yuan,王翰,送陈同佥,马首出城东，将军胆气雄。旌旗明苦日，笳吹动悲风。早雪三边恨，宁誇百战功。相期春草色，处处凯歌同。,4
Yuan,李质,峡山飞来寺,两峰对峙拥苍虬，绿水湾边系䌽舟。古寺飞来山色老，野猿啼破月明秋。林间采药知仙近，物外看云悟世浮。珍重同游二三友，一杯聊复暂时留。,4
Tang,朱放,秣陵送客入京,秣陵春已至，君去学归鸿。绿水琴声切，青袍草色同。鸟喧金谷树，花满洛阳宫。日日相思处，江边杨柳风。,2
Yuan,田禄生,题清德楼①,廨宇崇冈底，危楼压上头。半空有平地，炎夏似凉秋。民力元无借，楼名果不浮。何须论四景，清德说崔侯。,4
WeiJin,杨戏,其十二 王文仪,屯骑主旧，固节不移。既就初命，尽心世规。军资所恃，是辨是裨。,0
Song,王寀,题紫团山三十六景 西华表,寄谢西朝相，神奸古有图。如何延客处，庭燎照丰狐。,3
Ming,王永吉,惠山泉同空斋同年用坡公韵,嵯峨西神山，太湖荡其腹。水汽蒸为泉，泉源各殊族。龙缝与罗汉，渟泓石坎蓄。逊名及慧照，或堙或复续。珠帘瀑布飞，清韵奏琴筑。若冰嵌深洞，萦纡径缩蹙。惟兹桑苧神，可爱不可渎。寒光彻毛发，倒映松根绿。砺斧斲涧云，瓦铛煮圆玉。沁心如醍醐，诸泉众奴仆。兴酣尽七碗，何忍留一掬。诗肠搜搅清，妙句散芬馥。我意慕茶仙，饱读水经熟。哂彼阮步兵，嗜酒三百斛。,5
Qing,方彦珍,忆王孙 仲夏即事,当空红日暑增炎。小艇深湾清沼边。女伴相将戏采莲。味偏妍。一半清心一半甜。,6
Tang,丁仙芝,京中守岁,守岁多然烛，通宵莫掩扉。客愁当暗满，春色向明归。玉斗巡初匝，银河落渐微。开正献岁酒，千里间庭闱。,2
Qing,丁祖荫,哭殷次伊,江山无主奈愁何，凄绝同胞爱国歌。虞岭魂归风雪夜，春寒犹禁自由花。,6
WeiJin,殷仲文,入剡诗,野人虽云隔，超悟必有此。,0
Yuan,汪时中,和陶靖节 其一,木落霜更繁，鸟啼夜方寂。徘徊不能寐，起行见明月。达人伤逝波，志士感徂节。冲怀在潜渊，修轨绝尘绁。人生大化中，飘萧风底叶。岂无好容华，百年终变灭。及时且行乐，无为长太息。,4
Yuan,宋无,南峰宴坐僧,空岩槁木形，入定掩松扃。鹊供衔来果，猿看诵罢经。云霞埋衲重，苔藓上鞋青。只有樵人识，曾因采茯苓。,4
Ming,叶见泰,其二,雨晴斜日照渔蓑，笑逐莲舟入芰荷。浦口月明风浪静，有人教唱《竹枝歌》。,5
WeiJin,陶潜,其三,种豆南山下，草盛豆苗稀。晨兴理荒秽，带月荷锄归。道狭草木长，夕露沾我衣。衣沾不足惜，但使愿无违！,0
Yuan,释文信,题云林竹图,粲粲碧玉枝，托根在昆崙。日出四海静，影拂青云端。君王爱直节，树之黄金门。华繁实且多，持以慰青鸾。,4
Yuan,吴克恭,问郭君锡病,向宿丹阳旧草堂，映人嘉树忆相将。阶前蕙叶几多碧，江上柳条无数长。不儗得书成卧病，遥知裹药自闻香。来时许我青松障，莫遣云山堕渺茫。,4
Qing,王庭,对月,光阴自徘徊，迢遥与愁接。照见西林秋，疏疏落寒叶。,6
Tang,吴叔达,言行相顾,圣人垂政教，万古请常传。立志言为本，修身行乃先。相须宁得阙，相顾在无偏。荣辱当于己，忠贞必动天。大名如副宝，至道亦通玄。千里犹能应，何云迩者焉。,2
NanBei,谢燮,雨雪曲,朔边昔离别，寒风复凄切。峨峨六尺冰，飘飘千里雪。未塞袁安户，行封苏武节。应随陇水流，几过空呜咽。,1
Song,郊庙朝会歌辞,建隆乾德朝会乐章二十八首① 其一 群臣第一盏毕作《玄德升闻》,治定资神武，功成显睿文。贡输庭实旅，朝会羽仪分。偃革千年运，垂衣万乘君。孰知尧舜力，明德自升闻。,3
Tang,成彦雄,暮春日宴溪亭,寒食寻芳游不足，溪亭还醉绿杨烟。谁家花落临流树，数片残红到槛前。,2
Song,于石,次韵芳卿一室,一室志天下，何须山更深。英雄四海眼，道义百年心。蕉鹿梦中梦，松风吟处吟。幽泉鸣绝壁，不作世间音。,3
WeiJin,曹植,豫章行①二首 其一,穷达难豫图，祸福信亦然。虞舜不逢尧，耕耘处中田。太公未遭文，渔钓终渭川。不见鲁孔丘，穷困陈蔡间。周公下白屋，天下称其贤。,0
Tang,伍彬,句,稚子出看莎径没，渔翁来报竹桥流。,2
Yuan,王祎,次韵荅德元金友二首 其一,纳纳乾坤内，纷纷万事牵。文星犹似漆，兵气正如烟。转觉心忧世，其如命在天。同君畅怀抱，一醉杏花边。,4
Tang,王起,赠毛仙翁,冰霜肌骨称童年，羽驾何由到俗间。丹灶化金留秘诀，仙宫嗽玉叩玄关。壶中世界青天近，洞里烟霞白日闲。若许随师去尘网，愿陪鸾鹤向三山。,2
Yuan,李宗冽,秋夕江上,水馆萤飞入，沈沈夜未眠。众星摇雨后，孤月转河边。草木宁悲候，江山不记年。忽闻吹管急，况有估人船。,4
Yuan,仇远,其二,少长皆吾友，相期满百龄。生分青白眼，死隔短长亭。蕉本身为幻，藤床梦是醒。中山醇酒在，且醉学刘伶。,4
Yuan,宋渤,璜溪书院,公馀雨方歇，策马城北郭。柳侯读书处，鱼鸟尚欣跃。凿池引泉流，种树满山脚。穷堂峙碧阜，风露栖轩箔。湘南富奇峰，湘山互经络。斯文自元气，万古犹如昨。相从二三子，暂解尘缨缚。廓我仁智心，饱此山水乐。,4
Ming,元天锡,其二,君臣咸一道，我已见方今。浩浩流思渥，明明播德音。献诚常以酒，为戒每悬琴。林下岂无士，梦寻银阙深。,5
Qing,王昙,鄂王坟 其一,天意不祚宋，王心独忤秦。忠完一父子，国误两君臣。生死狱三字，兴亡人百身。黄龙浑未到，遗恨此山垠。,6
NanBei,王巾,头陀寺碑文,质判玄黄，气分清浊。涉器千名，含灵万族。淳源上派，浇风下黩。爱流成海，情尘为岳。皇矣能仁，抚期命世。乃眷中土，聿来迦卫。奄有大千，遂荒三界。殷鉴四门，幽求六岁。亦既成德，妙尽无为。帝献方石，天开渌池。祥河辍水，宝树低枝。通庄九折，安步三危。川静波澄，龙翔云起。耆山广运，给园多士。金粟来仪，文殊戾止。应乾动寂，顺民终始。法本不然，今则无灭。象正虽阑，希夷未缺。于昭有齐，式扬洪烈。释网更维，玄津重枻。惟此名区，禅慧攸托。倚据崇岩，临倪通壑。沟池湘汉，堆阜衡霍。膴膴亭皋，幽幽林薄。媚兹邦后，洪流是挹。气茂三明，情超六入。眷言灵宇，载怀兴葺。丹刻翚飞，轮奂离立。象设既辟，睟容已安。桂深冬燠，松疏夏寒。神足游息，灵心往还。胜幡西振，贞石南刊。,1
Ming,王稚登,过方丈园亭,旧别雪鳞鳞，重来及仲春。马能穿绿竹，鹤亦认乌巾。山沼松舟小，春茶石灶新。鹿门堪避俗，他日愿为邻。,5
Tang,朱景玄,题吕食新水阁兼寄南商州郎中,丹槛初结构，孤高冠清川。庭临谷中树，檐落山上泉。晓色挂残月，夜声杂繁弦。青春去如水，康乐归何年。,2
Tang,白云仙人,其四 合穗草,天降神匮草，无过访合穗。烧药实堪誇，不与凡草揆。众草经霜软，此草不憔悴。寒暑不相侵，烧药添智慧。,2
Ming,史谨,荆州关帝庙,华夏无双士，存亡镇此州。未涓庞德恨，已中吕公谋。古径松阴合，雄刀杀气收。我来增感慨，日暮更迟留。,5
Tang,王乔,过故人旧宅,故人轩骑罢归来，旧宅园林闲不开。唯馀挟瑟楼中妇，哭向平生歌舞台。,2
Ming,元宣,游龙翔寺,飞桥北上转光风，窈窕慈云接故宫。麟趾不来行殿废，龙光还在御床空。岩廊万象丹青合，楼阁诸天锦绣同。几度残钟敲落日，老僧犹泣鼎湖弓。,5
Yuan,范梈,其四,斜谷惊风合，空阶坠溜鸣。灯昏时作晕，漏远不传更。但得林间趣，何须谷口名。是谁超物外，不用计浮生。,4
Yuan,王畦,其五,种朮耕云不厌勤，林间著我作閒人。渔矶沙渚江洲上，极目天涯总是春。,4
Qing,毛贵铭,还乡河,汴水河头王气穷，还乡遗恨亦成空。千年花石留残魄，一笛牛羊归晚风。才解望天悲蓟北，可能挥泪忆陈东。家山念尽南冠客，五国城中断塞鸿。,6
Ming,尹顺之,其四,山坞来高枕，清流去濯缨。绿槐庭畔影，黄鸟席边声。尽日无人事，浮云任世情。秪缘耽野趣，非是避时名。,5
Yuan,王圭,题毗陵于生藕花莲房 其一,藕丝一何长，莲柄一何短。应似怀远人，愁多寸心断。,4
Qing,方式济,铁五送至蒲河赋别,劳骨不遑席，脂车迫东驰。晴日照大野，去去从此辞。相送蒲河阴，感激潜酸嘶。恋景重须臾，念当生别离。我有数行泪，欲堕还自持。死化桑下蚕，吐君衣上丝。生同比翼鸟，夜夜长相思。生死如浮云，素交山不移。,6
Qing,文静玉,碧城曲,碧城十二阑干曲，梵字回文亚蛾绿。阑前多少晓妆人，雪艳花明都似玉。绕砌三花玉树肥，翠鹂閒共彩鸾飞。池边清响锵瑶佩，花下灵香拂羽衣。羽衣瑶佩纷妍妙，观香弄玉都年少。奏罢《霓裳》奏《绿腰》，上元回首嫣然笑。琴会何如墨会佳，扶风绛帐有金钗。偶拈翠羽吟罗袜，閒谱金荃赋锦鞋。群仙高会群芳宴，紫凤香毫铜雀砚。何人解赋晓仙谣，赋成亲写桃花片。太白星精笔有神，芙蓉城主谪仙人。我来同倚阑干曲，不证兰因证蕙因。,6
Qing,王旭朗,读殉节录,文臣输饷到军营，倏值酋蛮挫我兵。九首连随刀剑落，一生𢬵似羽毛轻。途中昔日伤裴相，岭表今兹效杲卿。祠立浣花名不朽，还宜汗简荷褒荣。,6
Ming,叶颙,题应上人净深精舍,一室绝纤尘，炉烟贝叶经。每呼明月至，常遣白云扃。竹色侵虚幌，荷香袭小亭。晚来开瓮牖，放入数峰青。,5
Yuan,沈贞,湖上,远水晴山湖上村，柳花飞雪拥柴门。鱼吹浪沫翻萍叶，鸟浴堤沙糁草根。独老一区扬子宅，谁争三里谢公墩。青吟冷馆无聊赖，皓首空招楚客魂。,4
Yuan,汪梦斗,呈隆兴总管王都水友直 其一,南朝旧名族，贵盛数诸王。亡国恨何极，馀生计尚长。风流豫章守，人物水曹郎。客里吟尤苦，秋江卧夕阳。,4
Ming,丁鹤年,其三,每恨韶华晚，仍嗟老病催。闭门花落尽，隐几鸟飞回。引睡书千卷，消愁酒一杯。平生志士气，此日已成灰。,5
Song,毛幵,其二,白鹤千秋去不归，山川萧瑟閟光辉。孙郎祖墓今无主，不及先生一钓矶。,3
Ming,王冕,愁重,慷慨添余思，交游忆可人。时危还有虑，愁重不知春。海国迷归棹，关山拥战尘。黄公何所见？终不事嬴秦。,5
NanBei,王台卿,云歌,玉云初度色，金风送影来。全生疑魄暗，半云月时开。欲知无处所，一为上阳台。,1
Song,王挺之,其二,地灵通十洞，山邃宅诸仙。怪似龙逢霹，高疑剑倚天。岩端锁丹灶，石罅逗温泉。却忆登楼堞，徒能见巨然。,3
Ming,王子一,青歌儿,空一带江山江山如画。止不过饭囊饭囊衣架。塞满长安乱似麻。每日价大纛高牙。冠盖头踏。人物不撑达。服色尽奢华。心行更奸猾。举止少谦洽。纷纷扰扰由他。多多少少欺咱。言言语语参杂。是是非非交加。因此上不事王侯。不求闻达。隐姓埋名做庄家。学耕稼。,5
NanBei,王韶之,其十四,怀荒裔。绥齐民。荷天佑。靡不宾。靡不宾。长世弘盛。昭明有融。繁嘉庆。繁嘉庆。熙帝载。合气咸和。苍生欣戴。三灵协瑞。惟新皇代。,1
WeiJin,左芬,鲁敬姜赞,邈矣敬姜，含德之英。于行则高，于理斯明。垂训子宗，厉发奇声。宣尼三叹，万代遗馨。,0
Yuan,宋褧,送江东贡有源分韵得庭字（以著书除学官）,闻说宣城郡，名家聚德星。因君诣京阙，如我到门屏。𤱶亩知闻道，诗书出过庭。归航有毛檄，不负世明经。,4
Song,槻伯圜,其五,快上篮舆晓色分，松风满袂涤埃氛。三竿未放高峰日，一笑先开洞府云。忆昔曾留天帝坐，至今犹带御炉薰。莫教俗驾来相尾，只恐诒讥晋郭文。,3
Ming,文林,宿青阳驿,市冷人家静，途长客思增。夜潮舟浸月，寒渡水流冰。破驿沈高岸，疏林见远灯。空囊寒食近，瀚海一浮僧。,5
Ming,王衡,大内莲花,西山青落影娥池，仗外芙蓉入照时。薄雨未消初日晕，晚风欲语向人枝。六宫香粉流红腻，三殿浮凉湛绿漪。的的夜舒人不见，集灵台畔露华知。,5
Yuan,安熙,其三 奉寄仲章兄,世事悠悠岂易量，眼中存没几参商。诗书有得将谁语，菽水无从亦自伤。春色池塘想同梦，暮云楼阁渺相望。何时樽酒篷窗底，风雨潇潇夜对床。,4
Ming,王冕,其五,丰年真可乐，那虑鬓边霜。新稻翻匙白，香韭出瓮黄。相逢宜脱略，不必论炎凉。多少清游梦，无能到帝乡。,5
Ming,王谊,宿钟山僧房,暂止游山屐，钟山偶借居。已看诸有妄，转觉万缘疏。静院莲花漏，閒窗贝叶书。三车方待演，归兴复何如。,5
Song,毛注,水帘泉,织水帘珠未是奇，舒王留咏夺天机。神光已比箕星列，文焰长依舜日晖。一沼蛟龙涎半积，两檐鸾鹤势双飞。名山从此留传咏，自昔因人重发挥。,3
Tang,岑参,江行夜宿龙吼滩临眺思峨眉隐者兼寄幕中诸公,官舍临江口，滩声人惯闻。水烟晴吐月，山火夜烧云。且欲寻方士，无心恋使君。异乡何可住，况复久离群。,2
Yuan,宋本,送欧阳炳四首 其一,暖翠空濛故国山，梦中慈母美连环。文明门外春才好，百尺吴船漾绿湾。,4
Tang,缺名二,其四,一岁已百年，中间不怕死。长命得八十，渐渐无意智。悉能造罪根，不解生惭愧。广贪长命财，身当短命死。兴生向前走，惟求多出利。析心即心枉，惶惶烦恼起。钱逸即独富，吾贫长省事。奴富欺郎君，婢富远娘子。乌饥缘食亡，人能为财死。钱是害人物，智者常远离。,2
Ming,王淮,桃源行,武陵十里桃花水，遥接仙家洞天里。桃花不隐洞中春，引得渔郎来问津。洞中墙屋开村落，石田沙田足耕凿。阴连绿树昼昏昏，鸣鸡吠犬东西门。渔郎相见惊相语，共问今朝是谁主。秦家虐㷔逐飞烟，司马独主江南天。尊前论罢长叹息，醉掩松窗卧苔石。明朝出洞归故乡，回首万壑云茫茫。山中此景知无有，千载词人说盈口。我欲携书上钓船，洞口去觅桃花源。,5
WeiJin,陶潜,乞食,饥来驱我去，不知竟何之！行行至斯里，叩门拙言辞。主人解余意，遗赠岂虚来？谈谐终日夕，觞至辄倾杯。情欣新知欢，言咏遂赋诗。感子漂母惠，愧我非韩才。衔戢知何谢，冥报以相贻。,0
Qing,王芬,赏雪,乾坤不夜月无光，万壑群山尽玉妆。驴背诗翁去千载，雪中冷落野梅香。,6
Ming,王稚登,驾幸太学恭述,璧水钧天乐，桥门卤簿车。秋风清道早，朝雨洒尘疏。检礼惟行菜，谈经亦坠鱼。不知稽古士，献纳更何如。,5
Yuan,僧大䜣,送萨天锡照磨赴燕南宪幕,萧寺留诗别，高怀不负公。江声元自急，山势古来雄。下榻疏钟雨，登台落木风。重来无几日，除道避乘骢。,4
Qing,丁静兰,菩萨蛮,萱亲相爱如金玉。娇痴未识从亲欲。生性太乖违。长将亲意回。离亲三阅月。泪眼都成血。存世复何为。莫如早早归。,6
Qing,毛式郇,挽何凌汉联,累世簪毫，方期启沃酬恩，尚克同心作霖雨；数旬騑牡，岂意春明话别，不堪回首望停云。,6
Ming,王淮,元宵踏歌,梅花雪洗香尘陌，柳淡官桥春一色。家家对月赏元宵，火树鳌山高百尺。九街箫鼓沸春声，灯下女郎连袂行。唱尽开元太平曲，月轮已过西楼楹。,5
Song,王洋,其三,适时非履险，足分不忧贫。须信人间世，宜思物外身。荣柯堪叹蚁，饱露可怜螓。更谢东方朔，能安一老臣。,3
Yuan,吾丘衍,戊申二月八日春社,宰肉陈平老，祈年旧礼传。杂花芳草外，新燕暖风前。东越犹糠覈，西山自管弦。村民思社雨，把酒对青年。,4
Qing,方中选,其二,当年昔岭遇艰辛，慷慨捐生有几人。万古难磨忠义节，一心看得死生真。西民痛断碑前泪，北阙恩隆陇外身。最喜凤毛能继美，衣冠接武慰严亲。,6
Tang,僧窥基,出家箴,舍家出家何所以，稽首空王求出离。三师七证定初机，剃发染衣发弘誓。去贪嗔，除鄙吝，十二时中须谨慎。炼磨真性若虚空，自然战退魔军阵。勤学业，寻师匠，说与行人堪倚仗。莫教心地乱如麻，百岁光阴等閒丧。踵前贤，效先圣，尽假闻思修所证。行住坐卧要真专，念念无差始相应。佛真经，十二部，纵横指示菩提路。不习不学不依行，问君何日心开悟。速须救，似头燃，莫待明年与后年。一息不来即后世，谁能保得此身坚。不蚕衣，不田食，织妇耕夫汗血力。为成道果施将来，道果未成争消得。哀哀父，哀哀母，咽苦吐甘大辛苦。就湿回乾养育成，要袭门风继先祖。一旦中，求剃落，八十九十无倚托。若不超凡越圣流，向此因循全大错。福田衣，降龙钵，受用一身求解脱。若将小利系心怀，彼岸涅盘争得达。善男子，汝须知，修行难得似今时。若得出家披缕褐，犹如浮木值盲龟。大丈夫，须猛利，紧束身心莫容易。倘能行愿力相扶，决定龙华亲授记。,2
Yuan,周驰,杂兴六首 其一,凉气潜侵玉女窗，井梧一叶下银床。离情有似东流水，一夜相思归梦长。,4
Yuan,僧梵琦,赠江南故人,今骑沙苑马，昔踏洞庭鱼。结缆荷边宿，移家竹里居。好风横笛晚，新月上帘初。每忆江南乐，功名有不如。,4
Ming,丘辅仁,南湖,南湖二月水如天，罗绮东风醉少年。十里好山多看尽，琵琶催拨夕阳船。,5
Tang,成真人,题壁,蜀路南行，燕师北至。本拟白日升天，且看黑龙饮渭。,2
Song,王靖,送程给事知越州,蜀道新持使节优，南昌更命按诸侯。江山秀入行台晓，风月吟余泽国秋。宽弛茶租吴俗富，兴骊渠利晋人讴。送将莫讶迟留处，浩穰敲喧讼牒稠。,3
Tang,僧拾得,其十三,世上一种人，出性常多事。终日傍街衢，不离诸酒肆。为他作保见，替他说道理。一朝有乖张，过咎全归你。,2
Yuan,何儒行,其二,上林翳高树，百鸟来纷纷。结巢编其柯，喧啾长儿孙。侵晨啄禾黍，薄暮翻寒云。岂无雕与鹤，搏击难空群。悠哉丹山凤，举翼凌紫氛。,4
Ming,王子一,寄生草,我情愿弃轩冕离人世。傍泉石度岁华。一任他英雄并起图王霸。烟尘并起兴戈甲。异端并起伤风化。我和你韬光晦迹老山中。煞强如齐家治国平天下。,5
Ming,王凤翎,其二,习家池馆足留连，十丈重开玉井莲。清影半摇朱幕外，暗香微动绿漪前。披襟北海浑无暑，对酒南薰恰有缘。自别周郎谁是主，劳心空寄爱莲篇。,5
WeiJin,陶潜,形影神并序 其一 形赠影,天地长不没，山川无改时。草木得常理，霜露荣悴之。谓人最灵智，独复不如兹！适见在世中，奄去靡归期。奚觉无一人，亲识岂相思！但馀平生物，举目情凄洏。我无腾化术，必尔不复疑。愿君取吾言，得酒莫苟辞。,0
Qing,方燕昭,重九日登高用少陵九日韵,苍茫四顾皆陈迹，落日同游戏马台。寒雨满城连夕霁，黄花三径一时开。乾坤秋色留清赏，颜谢风流不再来。烂醉高歌容我辈，夕阳天际莫相催。,6
Qing,王倩,百字令 季湘世姊索写梅花长卷，题此奉赠用前韵,几生修到，算梅花有福，得侬弄玉。只是清寒贫骨相，哪值珍珠百斛。挂月枝斜，扶烟影瘦，相伴人双读。道春去也，一分留贮金屋。侥幸雪立程门，经传马帐，画理时评拍。墨沈淋漓香满壁，颇忆快晴小筑。千点含愁，数行留别，好当阳关曲。前身漫拟，恐它姑射嫌俗。,6
Qing,方浚师,岭西道大堂联,曾踏软红尘，只不忘药砌薇阶，十载文章纶阁静；勉为清白吏，好记取韶山端水，两番兄弟绣衣来。,6
NanBei,陶弘景,和约法师临友人诗①,我有数行泪，不落十馀年。今日为君尽，并洒秋风前。,1
Ming,王稚登,紫阳庵丁真人祠,丹壑断人行，琪花洞里生。乱厓兼地破，群象逐峰成。一石一云气，无松无水声。丁生化鹤处，蜕骨不胜情。,5
Ming,王坊,宿瞻在轩听雨,忆曾信宿素王宫，今夕重留讲院中。声到竹窗霏暮雨，香回纸帐落梅风。挑灯夜映苔痕碧，沾湿朝看杏蕊红。梦里浑忘身著处，华亭百里岱云东。,5
Ming,王含光,五老峰,虞乡西南五老峰，一峰一朵玉芙蓉。层城乱插樱桃树，绝顶斜参罗汉松。中峰孤秀凌空起，矗矗去天一握耳。四峰却立不敢前，俨然商皓翊帝子。罗列石笋似儿孙，或载云旗骖騄駬。我欲步虚叩仙寰，绝巘萝飏不可攀。但见流风吹素气，悬泉飞瀑戛佩环。玉宝穹嵌钟乳滴，香雨溟濛非人间。西过林坳登欹石，道人指点罗公迹。柯烂丹成去不回，至今樵者闻流奕。月照前峰云影飞，相传半是蓬莱客。一壶春酒谢山灵，空翠扑人衣带青。野鹤归来怜华表，仙翁何处化流星。恍惚不知归路在，溪烟花树雨冥冥。,5
NanBei,王融,青青河畔草,容容寒烟起，翘翘望行子。行子殊未归，寤寐君容辉。夜中心爱促，觉后阻河曲。河曲万里馀，情交襟袖疏。珠露春华返，璿霜秋照晚。入室怨蛾眉，情归为谁婉。,1
Song,王象祖,寿台楼赋,仓使宝谟叶公再造台邦之明年，作危楼于旧括苍之上，仰考天文，扁以「寿台」，欲此城与台星长久，为民之意无穷也。又明年绍定己卯五月丁亥，与宾彦落之，郡人王象祖与焉。赋曰：伟天台之宅国兮，聚神秀于山川。环千岑而拱揖兮，会三江之蜿蜒。即长虹之霞采兮，罩苍龙之云烟。通沧溟之潮汐兮，亦有时而奔溃。飓风作而南溢兮，潢潦凑而西汇。骇闻见于恍惚兮，忙运掉于不戒。袭其虚而颓其弊兮，捣崇墉如滩濑。帝哀民而求其欲兮，欲莫如旧之求。今赤子而昔父母兮，夺襁褓于横流。孰宜先而尚敏兮，孰可后而迟留？兼保养于内外兮，合二急而交修。侈旧雉于加倍兮，作新意于危楼。嗟洪涛之怀襄兮，更二百载而再造。弃人事于不谋兮，委天数于有考。使知及而仁守兮，何千龄之不可保。瞻昊天之靡远兮，彼昭晰者何星？非上台之主寿兮，亦岂不福乎此城。插穹苍而上引兮，光下属而荧荧。镇流峙于高卑兮，安反侧于常经。曩人物之颠错兮，今万壑之顺序。曷陵谷之变迁兮，有既平之水土？道待人而后行兮，天亦何求其故处。功成而不自足兮，参泰阶之轨度。噫！变化之难谌兮，嘉剥复之有常。娱宾彦于觞豆兮，易劳佚于弛张。放吾目于万有兮，收吾耳于宫商。骈城陴之士女兮，同其乐于未央。惊吾土之有此兮，缀履舄之末光。咏黄楼之骚雅兮，争日星之炜煌。齐彭城于丹邱兮，美哲人之相望。匪登高之能赋兮，铺盛德于难陈。彼此一时兮，尚怀远于苏与秦。,3
Ming,尹伸,其二,锁江北渡入涪溪，乱石丛篁路欲迷。太史遗文残碣上，武侯荒庙夕阳西。,5
Qing,王兆升,其六,寄身重海外，嘿坐计生平。幸隶芙蓉署，欣游细柳营。深村忘犬警，远渚有蛙更。夜雨晨方歇，驱车再问程。,6
Song,丘葵,次吕之寿韵寄肯体,甚矣吾衰也，时哉道亦然。诗书舆脱輹，岁月箭辞弦。所欠惟一死，斯须便百年。细思禽与犊，等是食和眠。,3
Ming,王渐逵,锦石岩有怀符颖江,一见知符子，仙姿出世寰。论韶千载上，坐我万峰间。月印曹溪水，花凝锦石山。相思不相对，清梦隔云关。,5
Ming,王琅,旋庵上人指度东岭望海有感,林寂秋烟迥，潮回落日悬。乍寒山气敛，未雨水云连。击楫思浮海，行吟欲问天。不堪逢世难，惆怅对前川。,5
Song,毛渐,此君亭歌,玉堂视草儒林翁，暂凭熊轼来江东。政成暇日开宴席，选胜共诣金仙宫。幽亭虚敞竹森耸，低徊映日清阴重。静坐爱此君，乃知雅尚人情同。屏山叠石色苍翠，我疑巨灵掣断岷峨峰。繁霜摧枯木，飞叶穿疏栊。芳筵列时果，璀璨间青红。羊肋细软蟹螯丰，兵厨酒美琥珀浓。褫带就坐约烦礼，幅巾相向聊从容。晤言与心契，至乐非丝桐。高怀讵比晋七子，徒以散诞相誇雄。饮馀寓意对棋局，万事不足萦心胸。人生天地间，宁异浮萍相值江湖中。偶然会合复离散，东西南北随飘风。须知此会不易得，为公更釂黄金钟。,3
WeiJin,戴逵,颜回赞,神道天绝，理非语象。不有伊人，谁怜谁仰？际尽一时，照无二朗。契彼玄迹，冥若影响。,0
Tang,仲子陵,五丝续宝命赋,半夏生。木槿荣。时五月。鵙始鸣。楝叶结。䌽丝襭。祭彼三闾。蛟龙不窃。祭之水曰汨罗。祭之日曰端午。情既本乎楚俗。奉又告乎寿缕。寿缕其娜。色丝五紽。色丝何始。金闺之子。画嘉嚬于青蛾。发宜笑之皓齿。国风既哀其窈窕。家事讵忘乎丝枲。则有恩从天上。飞入宫中。二八春日。十五玉童。谁其尸之。奉蘋藻于清庙。何彼秾矣。司衣裳于圣躬。洎天子御絺之日。后妃献茧之时。颜似渥丹。对回鸾之十字。手如振素。盘续命之五丝。其五丝也。蕙绿轻重。兰红浅深。皎皎而有莺其领。采采而亦翠其衿。既比方而一色。又条畅乎数寻。观其发齐万计。花柔四赩。宛委虬盘。张皇虹直。植其鹭羽。杂之而夺其鲜。对彼凤毛。久之而寡其色。别有金华别殿。钩弋靓妆。褰开筐笥。贡奉君王。懿寿丝之礼大。续宝命之天长。衮冕绂珽。萦寿丝以成锦。游缨锡美。比寿丝以无疆。错以五采。准日以符节也。综以万绪。盈数以尊寿也。龙烂蛇伸。光气腾腾。以御邪也。瑞等乾坤。拜启献也。汪濊沾止。其兵辟也。不待万岁蟾蜍。其理疾也。岂藉单衣龙子。四海销夭札之疠。百姓登仁寿之祉。微臣敢问天宝之建元。则曰甘露黄龙之年纪。,2
Qing,王戬,阁夜,寺钟初动来天风，枯林宿鸟归飞中。欲行不行贾胡子，得过且过寒号虫。日望长江流浩浩，夜听更鼓声逢逢。明发扁舟泊沙嘴，潇湘南去愁烟空。,6
Yuan,石盏德玉,油葫芦,则你那痨病损的身躯难过遣。可怎生添上喘。央及杀粉骷髅也吐不出野狐涎。折倒的额颅破便似间道皮腰线折倒的胸脯瘦便似减骨芭蕉扇。带云：妹子。唱：如今那统镘的郎汉又村。谒浆的崔护又蹇。他来到谢家庄几曾见桃花面。酩子𥚃揣与些柳青钱。,4
Ming,王志坚,寄长蘅二首 其一,少小事编摩，谓可操左契。及乎当得失，辄非向所计。年来变态屡，追时殆如谜。屈伸苟不爽，冥冥失权势。咄哉司衡人，实乃天公隶。一编余故簏，字画麻姑细。仿佛共丹铅，深夜重门闭。十年梦幻身，感此潸欲涕。,5
Qing,王友亮,双佩斋,韦以治狷急，弦以厉迟迂。救偏虽异策，命意非殊途。我欲双佩之，客见皆胡卢。揖客前致词，刚柔量时需。含瓦既惊戆，模棱仍笑懦。老聃语自佳，子产论非诬。断事拟镆铘，待物侔醍醐。欲求水火济，讵惜熊鱼俱。缅维昔贤轨，揭之斋坐隅。庶几能寡过，尝此勖区区。,6
Yuan,王鼎,仙吕·一半儿 其一 题情二首,将来书信手拈着，灯下姿姿观觑了。两三行字真带草，提起来越心焦。一半儿丝挦一半儿烧整句意思是：一会儿想把信撕破，一会儿又想烧掉它！。,4
Ming,王格,病居遣兴,负杖出衡门，登城望绝巘。林疏鸟未繁，山寒草犹浅。去水有来舟，故原见新垦。牧笛谁家村，樵唱春风坂。忽闻雁度初，因念客行远。缓步归茅庐，惆怅不能饭。,5
Ming,文林,岁暮客钱塘邦彦徵君以诗招饮席间因次其韵,隐君潇洒有高斋，径造何烦折简催。雪砌宜人寒不扫，溪门待客夜还开。离离灯火分春色，奕奕梅花照酒杯。笑杀山阴王长史，不逢安道为谁来。,5
Ming,王慎中,即席赋送张子使边四首 其一,奉使星辰远，行边道路赊。十旬常雾雨，千里但风沙。燧火防秋警，旌旗闪日斜。壮游元夙志，公出已忘家。,5
Yuan,邢叔亨,木兰花慢,人说泰山神庙，金碧炫似皇宫。对仁圣天齐，每年三月，云雨雷风。独笑疏狂学士，醉归来得共倒骑骢。有客访予不遇，书门屐齿留踪。气吞北海志盘胸。怜老背龙钟。说即日时光，人民困竭，囤乏囊空。满地旌旗无数，楼头鼓角仗兵戎。若识往来兴废，六爻细细推穷。,4
Tang,江为,句,竹影横斜水清浅，桂香浮动月黄昏。,2
Ming,占城使臣,扬州对客,三月维扬富风景，暂留佳客与同床。黄昏二十四桥月，白发三千馀丈霜。玉局诗翁贤太守，红莲书记好文章。欲寻何逊旧东阁，落尽梅花空断肠。,5
Qing,支隆求,柳洲亭,陡觉红埃隔市阛，青罗如带柳丝环。园亭自占晴云外，钟磬遥闻斜照间。顿醒尘心返初地，难抛积习爱名山。同群鸥鹭由来惯，消受春风一日闲。,6
NanBei,庾肩吾,山池应令诗（《诗纪》云。简文有山池诗。）,阆苑秋光暮，金塘牧潦清。荷低芝盖出，浪涌燕舟轻。逆湍流棹唱，带谷聚笳声。野竹交临浦，山桐迥出城。水逐云峰暗，寒随殿影生。,1
NanBei,殷淡,其七 登歌（二章。太祝裸地奏。）,帝容承祀，练时涓日。九重彻关，四灵宾室。肃唱函音，庶旄委佾。休灵告飨，嘉荐尚芬。玉瑚饰列，桂簋昭陈。具司选礼，翼翼振振。,1
Ming,王乐善,春宫曲二首 其一,燕语花飞正断魂，黄金枉费赋《长门》。凄凉莫恨婵娟误，不嫁呼韩即主恩。,5
Ming,王崇庆,晓发清丰,寒鸦栖古枝，苍黄月未落。山馆何萧然，鸡声起城郭。,5
WeiJin,应璩,其七,古有行道人，陌上见三叟。年各百馀岁，相与锄禾莠。住车问三叟，何以得此寿。上叟前致辞，室内妪貌丑。中叟前置辞，量腹节所受。下叟前致辞，夜卧不覆首。要哉三叟言，所以能长久。,0
Yuan,李昱,九日怀智上人,九日今朝是，相期亦未能。簪花怜病客，把酒忆高僧。河雨舟难买，山云槛屡凭。裁诗坐草阁，极目尽渔罾。,4
Yuan,王义山,题僧南浦诗卷,齐己诸人壳已蝉，不传诗印又多年。水萍粘瓦终无用，风絮沾泥不是禅。谁识咸酸居味外，要追风雅到删前。读师句法真家数，拂拂松阴响涧泉。,4
Yuan,宋道,观出猎 其一,金鈚染血犬衔毛，倒臂苍鹰掣锦绦。红日下山秋塞阔，齐歌野乐阵云高。,4
Tang,李颀,送钱子入京,夜梦还京北，乡心恨捣衣。朝逢入秦使，走马唤君归。驿路清霜下，关门黄叶稀。还家应信宿，看子速如飞。,2
Tang,僧本寂,颂,今年田不熟，来年种有期。爱他年少父，须得白头儿。,2
Yuan,李孟,赠黄秋江处士,君钓秋江月，我耕秋谷云。逃名君笑我，伴食我惭君。老我素多病，壮君高出群。何时各归去？云月总平分。,4
Ming,于克成,对雨简洪庆之,别馆真无赖，潇潇奈若何。愁心生涧草，暝色上烟萝。巧哢枝头鸟，秋添水面波。怀君情更剧，风雨可相过。,5
Qing,于豹文,感怀,四十年来事，凄然暮雨中。飞腾惭去鸟，萧瑟近衰翁。敢谓诗书误，羞云篆刻工。寥寥千载上，此意竟谁同。,6
Tang,僧契此,其二,腾腾自在无所为，閒閒究竟出家儿。若睹目前真大道，不见纤毫也大奇。,2
WeiJin,潘岳,阁道谣,阁道东有大牛。王济鞅，裴楷輶。和峤刺促不得休。,0
WeiJin,嵇含,伉俪诗,余执百两辔，之子咏采蘩。我怜圣善色，尔悦慈姑颜。裁彼双丝绢，著以同功绵。夏摇比翼扇，冬卧蛩蛩毡。饥食并根粒，渴饮一流泉。朝蒸同心梨，暮庖比目鲜。挹用合卺酳，受以连理盘。朝采同本芝，夕掇骈穗兰。临轩树萱草，中庭植合欢。,0
Yuan,宋本,其九,东海澄清南海凉，公厨海错照壶觞。郎君鲞好江珧脆，水母线明乌贼香。,4
Song,王随,临终作,画堂灯已灭，弹指向谁说。去住本寻常，春风扫残雪。,3
Song,丁西湖,送吴菊潭游越,春江柳色新，别酒易成醺。自厌久为客，难堪又送君。溪晴沙度鹤，地暖水生云。若到兰亭上，应须吊右军。,3
WeiJin,杨羲,方丈台昭灵李夫人诗三首 其二 临去吟,心勿欲乱，神勿淫役。道易不顺，灾重不逆。永丧其真，遂弃我适。,0
Qing,方正瑗,度秦峪岭至商州与王刺史（自注：如玖，宛平人。）,梯云数千级，忽登秦峪顶。群壑马蹄下，商颜尚延劲。风过虎气腥，山荒草木警。民脂竭土祠，落日丹青冷。射矢黄沙冈，鸣钲药子岭。百里多陶烟，十人九垂瘿。下鞍问疾苦，农樵意自聘。刺史政不苛，安居乐乡井。夜黑月未上，灯火散林影。,6
Song,王道观,偕冕仲雪中联句（诗见黄裳九）,无正文。,3
Yuan,王彝,其四 立玉峰,昆冈分半股，插地四无邻。为有怀中璧，虹光夜夜春。,4
Qing,王采薇,雨夜,响急衣砧合，声沉漏箭随。黛痕侵故壁，香影聚重帷。碧簟眠伤骨，红镫病压眉。数株门外柳，苦伴暝禽垂。,6
Ming,尹子云,其三,风光触处好，春气望中微。山净浓如画，江深绿染衣。梦随蝴蝶乱，心逐野云飞。人世难开口，惟须倒载归。,5
Tang,伊用昌,题茶陵县门①,茶陵一道好长街，两畔栽柳不栽槐。夜后不闻更漏鼓，只听锤芒织草鞋。,2
Tang,吴筠,酬刘侍御过草堂,畴昔隳世网，就閒栖远林。岂谓轩车客，来过涧壑深。既怀康济业，仍许隐沦心。灵液充甘饮，松风代鸣琴。晤言不可极，真兴何愔愔。贻我方来偈，自然生玉音。予惭乏琼玖，无以报兼金。他日思良会，含情时永吟。,2
Ming,王冕,其四,白发干戈际，青山黯霭中。沙虫联五马，蹠卯袭三公。东海波涛黑，中原草树红。萧条岩谷底，谁信有春风？,5
Tang,僧希迁,咏走马灯诗,团团游了又来游，无个明人指路头。除却心中三昧火，枪刀人马一齐休。,2
Song,王兢,庆善寺圆照堂题咏,佛心开晦瞑，觉竹极融明。实相自然见，客尘何处生。铜瓶秋水净，草坐月华清。不必曹溪去，穿云振锡行。,3
Ming,王绂,送王御史还松江,拟复乌台任，如何便乞还。特恩怜母老，多病许身閒。旧业松陵曲，扁舟泖水间。晏眠应有梦，衣绣肃朝班。,5
NanBei,王韶之,其十九,礼有容，乐有仪。金石陈，干羽施。迈武护，均咸池。歌南风，舞德称。文武焕，颂声兴。,1
Tang,元稹,咏廿四气诗 立冬十月节,霜降向人寒，轻冰渌水漫。蟾将纤影出，雁带几行残。田种收藏了，衣裘制造看。野鸡投水日，化蜃不将难。,2
WeiJin,焦先,祝衄歌,祝衄祝衄。非鱼非肉。更相追逐。本为杀牂羊。更杀羖䍽。,0
NanBei,范云,饯谢文学离夜诗,阳台雾初解，梦渚水裁渌。远山隐且见，平沙断还绪。分弦饶苦音，别唱多凄曲。尔拂后车尘，我事东皋粟。,1
Tang,李遐周,题壁,燕市人皆去，函关马不归。若逢山下鬼，环上系罗衣。,2
Tang,王贞白,御沟水,一带御沟水，绿槐相荫清。此中涵帝泽，无处濯尘缨。鸟道来虽险，龙池到自平。朝宗本心切，愿向急流倾。,2
Yuan,尤存,至正辛丑秋七月十有三日唱和诗得日字,厌剧谢尘喧，酬心趋旷逸。芳辰霁景浮，疏林照旭日。灵飙激虚籁，灏气还盈溢。卉木杂敷荣，川流何荡潏。清芬吐芙容，苍筠密于织。幽赏非人间，超忽诣兜率。憩此丈室中，谁云但容膝。禅翁抱冲姿，澹然忘得失。,4
Ming,方文,六月,六月重衾更着绵，阴寒浑似暮秋天。我生半百何曾见？记是康熙丙午年。,5
Ming,僧大遂,霁山行,山霁行尤喜，虽泥亦自前。不知吟思苦，忽到断桥边。,5
Tang,方棫,失题（一作陈叔宝诗）,午醉醒来晚，无人梦自惊。夕阳如有意，长傍小窗明。,2
Yuan,周钧山,访刘须溪,西山一帘雨，相对在云边。取履今何代，回头恐是仙。半生空四海，一句可千年。归去龙须下，桃花屋角烟。,4
Song,丁逢,次袁尚书巫山十二峰二十五韵,半雨半晴山弄姿，湿云吹风不成痴。蘼芜渐遍楚宫碧，葡萄未涨巴江迟。西南大尹初涉境，山川效职加瑰奇。翠屏窥窗故娟妙，松峦映掩相参差。浮云击汰睨青壁，灵君一去今安之。吟情浩荡隘宇宙，万景敢云骄莫随。当年楚境半天下，孱王醉梦方昏疲。珊瑚玉佩赤帝女，星髾羽盖蜺旌旗。锡符赐荣岂无意，侍臣托讽褰帱帷。尹今文采继骚雅，梦得诗魂羞竹枝。吾行一百八盘上，钻天但觉天云低。荒荒野驿虎豹怒，阴阴岭树猿猱嬉。危登险陟倦三伏，口呿背浃嗟胡为。岂知舟行有奇观，山灵秘惜留归时。青帘白舫夙已具，芒鞋布袜将从兹。胸中丘壑未尘土，头上岁月从驱驰。虽无胜具逐支许，尚有乐趣同周施。何当投劾便归去，发船打鼓清江湄。更催尺一唤公觐，同看二六浮修眉。常山蛇阵想鱼腹，建溪龙焙倾蟆颐。摊钱昼浪看三老，杖藜晚岸寻名缁。昔人汶岭寄书帖，更歌蜀道先吁嘻，未若尹外岳牧中丞疑。惠爱春江之赴沧海，清明秋月之挂峨嵋。尽驱三峡波涛笔，第入思齐访落诗。,3
Song,元绛,巡按睦州过乌龙山,群山衮衮卷波涛，举手天门尺五高。尘土多年昏病眼，犹能千里见秋毫。,3
Qing,王淑,夜坐,落霞深院静，暝色又黄昏。约梦镫留影，浇愁酒有痕。秋风侵病骨，冷月吊诗魂。为惜清宵景，呼鬟莫掩门。,6
Qing,丁荣,眼儿媚,天山雪后冻嶙峋。寒极似无春。推窗试看，淩兢梅萼，也减精神。拈毫欲赋砚池水。谁继兔园尘。拚教今夜，割鲜行炙，醉吐车茵。,6
Yuan,朱德润,又和顾仁甫观潮,候潮翻雪响泷泷，砥柱中流势激撞。岂有明珰遗洛浦，欲投圆璧誓长江。雪涛杂沓蜃楼起，海峤微茫雁字双。莫讶伍胥遗恨在，越山南去未成降。,4
Ming,王达,锡山塔影,星河拂曙钟初定，平湖水碧天开镜。青山孤塔势凌寒，影入平湖镜里看。沙明宛若长虹卧，一雁斜飞惊欲堕。朱阑曲曲气层层，苍茫何处觅残僧。晚来记得渔郎语，风雪鲛人夜试灯。,5
Tang,王颜,白雀赋,彼白雀兮。降灵朱方。羽皎皎而冰净。毛纷纷而雪光。既无日浴。不假云翔。驯阶除兮玉彩相照。向庭际而花影飘扬。皓然自居。贲以为饰。与物无竞。随时游息。知有文而贾害。则纯素葆光。知恶紫之夺朱。则大白呈色。叶我皇之金运。旌我皇之道极。又何贵乎黄以为名。赤以为翼。然后衔丹书以告祉。执玉环以述职。所以异其类。不能同尘。所以随其俗。将以顺人。不假仓以耗国。不穿屋以贼邻。刺穆公之将死。以人为殉。雪冶长之无罪。示人有亲。无以为凡鸟也。不摭其实。无以为珍禽也。不利于物。庶考言以察用。时有得而无失。若以酒成礼。我则能近取诸身。若以农命官。我则能将委其质。百揆有序。万物咸秩。岂不知鸿鹄之志。与斥鴳而为匹。悲夫。未处大厦。闲于雕笼。心眷恋兮犹期拂日。羽摧落兮半已从风。望铜台而路远。忿瑶池而宴终。倘吾君兮为开一面。呈瑞兮还飞紫宫。,2
Yuan,汪广洋,征妇词,夫当戍关塞，妾重事姑嫜。见月惊离别，裁衣欲寄将。泪先金剪落，心逐茧丝长。想得仓庚语，归时日载阳。,4
WeiJin,王沈,饯行赋,六龙齐镳，鸾声振振。景动波回，天行星陈。曳招摇之修旗，若蜿虹之垂天。,0
Yuan,僧圆至,雪后荆林道中,冷风寒柳闭千门，柳外啼鸦聚晚群。残日晖晖烘雪气，徘徊半岭作晴云。,4
Yuan,尹廷高,宁化县斋思故园,故园春又暮，游宦几时回。树暗莺虚老，庭空燕自来。石阶风扫叶，诗壁雨生苔。最忆东篱菊，谁分旧种裁。,4
NanBei,吴均,雍台,雍台十二楼，楼楼郁相望。陇西飞狐口，白日尽无光。,1
Qing,牛润生,挽妻联,归吾来兮，从无半句言，致生口角；舍予去也，留兹一块肉，长挂心头。,6
Tang,李冶,句,经时未架却，心绪乱纵横。已看云鬓散，更念木枯荣。鞞鼓喧行选，旌旗拂座隅。不睹河阳一县花，空见青山三两点。,2
Qing,孔尚任,其二,潇洒仙才有尽时，当年搁笔费寻思。唐人不及今人胆，敢续崔郎以后诗。,6
Ming,叶梦熊,湖上送春 其一,春归何处可追寻，无限思量诧短吟。西苑观鱼桃浪浅，南区巢饮否林深。丰台别墅翻新阕，潇碧高斋集素心。抚景不禁伤往事，纷纷清泪暗沾衿。,5
Qing,方孝标,答吴汉槎借读通鉴纲目 其一,可与言今古，荒边只有君。赋诗能渐朴，观史不徒文。我已中年后，心难强记分。幸将成败理，抉要与同闻。,6
Ming,孔天胤,秋怀,木落雁南渡，天高秋色深。凉飙鹔夕露，疏雨散朝阴。水冷鱼龙息，山空猿鹤吟。将因理归驾，贞此岁寒心。,5
NanBei,阴铿,江津送刘光禄不及诗,依然临送渚，长望倚河津。鼓声随听绝，帆势与云邻。泊处空馀鸟，离亭已散人。林寒正下叶，钓晚欲收纶。如何相背远，江汉与城闉。,1
Qing,王猷定,舟泊扬子桥,韎韐风涛外，闲心寄泬寥。马嘶黄草岸，人急暮江潮。塔影眠寒水，溪声走断桥。梦中敲古缶，长忆广陵箫。,6
WeiJin,孙放,数诗,一往纵神怀，矫迹步玄阐。,0
NanBei,何承天,其十一 雉子游原泽篇,雉子游原泽，幼怀耿介心。饮啄虽勤苦，不愿栖园林。古有避世士，抗志青霄岑。浩然寄卜肆，挥棹通川阴。逍遥风尘外，散发抚鸣琴。卿相非的眄，何况于千金。功名岂不美，宠辱亦相寻。冰炭结六府，忧虞缠胸襟。当世须大度，量己不克任。三复泉流诫，自惊良已深。,1
Ming,王鏊,送孙廷宪训导之夏邑,好在孙明复，皋比夏邑临。春归孟潴野，云散砀山阴。梁宋诗书古，江淮控带今。睢阳双庙在，为我一追寻。,5
Ming,毛伯温,次中丞秦公和西涯阁老韵①,扁舟昨向城西泊，缥缈飞楼表黄鹤②。仙踪杳杳不可寻，万里清风振寥廓。滨江石壁本天凿，内方大别相联络③。春涛带雨溅渔矶④，秋月摇波明佛阁⑤。纵观八极展眉峰，朗吟一曲谐商宫⑥。烟开芳树鹦洲出⑦，云没飞甍鸟道通⑧。高明岂在壮形胜⑨，虚旷时复观民风。长衢花柳走稚子⑩，破屋蓬蒿坐老翁。今古登临总英彦，东西南北平分半。江湖廊庙感希文⑾，莼菜鲈鱼思张翰⑿。凤山先生天下豪⒀，平生仰止今方见⒁。青天白日照丹心⒂，穷谷深山惊铁面⒃。文章孔氏得其传⒄，法律汉庭称老练⒅。甘棠几树直楼阴⒆，霜干虬枝拂层汉⒇。,5
Yuan,史紫薇,江南曲,风凄露冷江南岸，瑟瑟寒波秋练练。采莲歌断红云空，蘋叶芦花结新怨。鸳鸯鸂鶒俱可怜，相呼相倚沙觜眠。白头渔父摇苍烟，一双飞上枯树巅。,4
Tang,王邕,勤政楼花竿赋,皇上朝万国。宴千官。当献岁之令节。御高楼而赐欢。应和风奏以天乐。耀长伎出乎花竿。伟夫如山之重。如绳之直。挺其质以百寻。缋其文以五色。将烜赫以誇众。候铿锵而取则。高居乃在乎帝庭。发迹乃因乎人力。于是玉颜直上。金管相催。顾影而忽升河汉。低首而下指楼台。整花钿以容与。转罗袖而徘徊。晴空乍临。若虚仙之踊出。片云时映。若天女之飞来。矧夫曲终示危。乘危中矩。八方劳观。亿计如堵。载之者强项超偫。登之者纤腰回舞。犹尽巧于繁节。且献能于圣主。广场合势。则衽举成帷。众伎惊心。则汗流漂雨。或有趫材告捷。角力争先。鸣鼍鼓以动地。仰花竿而拂天。初腾陵以电激。倏缥缈而风旋。或暂留以头挂。又却倚而肩连。蹑足皆安。象高梧之凤集。随形便跃。奋乔木之莺迁。然后赑屃用壮。回还变状。度岌岌之云梯。绕森森之仙仗。通衢为之翕习。太蔟为之条畅。人自能艺。信咫尺于重霄。竿则有材。惟饬磨于大匠。是日也。悦豫重情。喧阗镐京。角抵惭妙。巴歈寝声。赏含嘉用。润泽寰瀛。观斯乐之为最。孰不称于美名。,2
NanBei,大士傅弘,心王铭,观心空王，玄妙难测。无名无相，大有神力。能灭千灾，成就万德。体性虽空，能施法则。观之无形，呼之有声。为大法将，心戒传经。水中盐味，色里胶青。决定其有，不见其形。心王亦尔，身内居停。面门出入，应物随情。自在无碍，所作皆成。了本识心，识心见佛。是心是佛，是佛是心。念念佛心，佛心念佛。欲得早成，戒心自律。净律净心，心即是佛。除此心王，更无别佛。欲求成佛，莫染一物。心性虽空，贪瞋体实。入此法门，端坐成佛。到彼岸已，得波罗蜜。慕道真士，自观自心。知佛在内，不向外寻。即心即佛，即佛即心。心明识佛，晓了识心。离心非佛，离佛非心。非佛莫测，无所堪任。执空滞寂，于此漂沈。诸佛菩萨，非此安心。明心大士，悟此玄音。身心性妙，用无能改。是故智者，放心自在。莫言心王，空无体性。能使色身，作邪作正。非有非无，隐显不定。心性虽空，能凡能圣。是故相劝，好自防慎。刹那造作，还复漂沈。清净心智，如世黄金。般若法藏，尽在身心。无为法宝，皆浅非深。诸佛菩萨，了此本心。有缘遇者，非去来今。,1
NanBei,僧慧琳,武丘法纲法师诔,厥族氏殷，实汤之裔。荣声中微，源流昭晰。少遭闵凶，宗无缌繐。慈姑经营，托是养卫。爰逮三五，聪韵特挺。双奇比秀，偶罗齐颖。志陋中区，思擢神境。脱落生近，耽慕缘永。既遵元辙，洞晓名迹。仁义之外，通非所惜。室欲靡遂，坐以会适。弗依朱扇，考止严壁。来不濡足，去不绝翮。颉颃升萃，进退损益。予恶浮波，尔能即心。俱翔道泽，同集德林。齐拂和风，共聆元音。自宫徂国，在目在襟。往化绵邈，遗思沉吟。亦既离逖，天道明晰。尔出旧山，予反遐裔。庶乘和运，同荫共憩。寒灰弗烟，落叶离缀。暌愿莫从，子遂下世。人之云亡，风怀掩翳。呜呼哀哉，元冬凄冽。江浒萧条，寒风飏幕。飞霰入艘，命有近止。归途尚遥，悯悯即尽。寂寂哀号，孤旅如薄，均化无褒。呜呼哀哉，怀游居之虎邱，悼冥灭之庐岭。惟采录于中京，念提携于番境。情飘飘于双恋，思缠绵于两省。何绸缪兮无极，心所存兮腷臆，阅严冬兮已谢，藉隆暑兮既息。四运纷其邅回，情期窅以长匿。苟来缘之匪亡，卷生年以增恻。呜呼哀哉。,1
WeiJin,徐干,情诗,高殿郁崇崇，广厦凄泠泠。微风起闺闼，落日照阶庭。踟蹰云屋下，啸歌倚华楹。君行殊不返，我饰为谁容。炉薰阖不用，镜匣上尘生。绮罗失常色，金翠暗无精。嘉肴既忘御，旨酒亦常停。顾瞻空寂寂，唯闻燕雀声。忧思连相属，中心如宿酲。,0
Ming,卞邦本,其二 苓岩,松乔挺挺百千龄，偶尔开蓁得一苓。此物得来非易易，信知人杰地斯灵。,5
Ming,王梅,夏日与韩鲁淙侍御晚游陶氏山庄,晨与美人期，出郭已迟暮。颓阳迫崦嵫，返照城阴路。飞盖入林樾，宛转缘溪渡。长松罥绿萝，夜渚涵芳杜。词人志丘壑，不以杯斝故。欣然会意处，袒据磐石坐。月出咏而归，凉风在高树。,5
Tang,于濆,马嵬驿,常经马嵬驿，见说坡前客。一从屠贵妃，生女愁倾国。是日芙蓉花，不如秋草色。当时嫁匹夫，不妨得头白。,2
Ming,王钝,雪中作,冻结冰壶一样奇，银河冰剪玉花飞。山中自是迷樵径，水际应难认钓矶。道路有尘俱皎洁，园林无树不芳菲。骑驴且莫寻梅看，醉卧村翁正掩扉。,5
Yuan,元惠宗,其二,母渴思瓜正岁寒，那堪山路雪漫漫。双瓜忽产空岩里，归奉慈亲痼疾安。,4
Qing,方维甸,张飞庙联,使君乃天下英雄，谊同骨肉；寿侯为人中神圣，美并勋名。,6
Ming,王衡,谷城,出山逢老人，入山化黄石。千载石人前，纷纷拜行客。,5
Tang,王处厚,游古陌吟,谁言今古事难穷，大抵荣枯总是空。算得生前随梦蝶，争如云外指冥鸿。暗添雪色眉根白，旋落花光脸上红。惆怅荒原懒回首，暮林萧索起悲风。,2
Yuan,元善,其二,碧窗红药砌，青简绿牙签。花落莺啼树，风回燕入帘。,4
Ming,毛一公,登黄鹤楼,十里江城入望来，晴川烟树面江开。等閒折尽寒堤柳，此际何堪更落梅？,5
Song,王元甫,景阳井,动地隋兵至，君王尚晏安。须知天下窄，不及井中宽。楼外锋交白，溪边血染丹。无情是残月，依旧照阑干。,3
Tang,王毂,暑日题道边树,火轮迸焰烧长空，浮埃扑面愁朦朦。羸童走马喘不进，忽逢碧树含清风。清风留我移时住，满地浓阴懒前去。却叹人无及物功，不似团团道边树。,2
Qing,方苞,严子陵,君臣本朋友，随世分污隆。先生三季后，独慕巢由踪。真主出儒素，千秋难再逢。故人同卧榻，匪直风云从。孤高一身远，大猷千古空。岂伊交尚浅，将毋道未充。卧龙如际此，焉敢伏隆中。,6
Ming,王跂,北固山后石壁,北固孱岩背，沧波洗削成。入天翔石势，积铁障江声。壁影蛟龙动，枝风鹳鹘鸣。孙刘千载意，未与暮潮平。,5
Ming,王醇,无闻上人许留栖吴门不果送之还山复订春期,若未曾期住，虽离岂怨深。定知孤寺语，那入向山心。窗烛思前影，江寒念晚阴。成言不可倚，况复望春林。,5
Tang,李嘉祐,送张观（一作劝）归袁州,羡尔湘东去，烟花尚可亲。绿芳深映鸟，远岫递迎人。饥狖啼初日，残莺惜暮春。遥怜谢客兴，佳句又应新。,2
Ming,王䌽,承召乡饮不赴和陈黄两茂才联赠韵,郁郁穷居志独行，只缘狂野更衰颜。名浮有忝英才荐，性僻何堪世教关。惭效冠裳登圣域，惯随蓑笠入樵山。凭君为我专辞谢，揖逊趋跄自觉难。,5
Ming,王猷,虚阁迎薰,孤阁凭虚纳晚凉，清樽遥对芰荷香。湘帘尽日宜高捲，迎取南薰一味长。,5
Ming,王月妆,绝句二首 其一,孤灯一盏照空房，四壁蛩声欲断肠。休怨凄凉眼前事，自烧前世断头香。,5
Yuan,范梈,赠孙秀才,四海孙思邈，云礽复盛名。白驹空谷远，黄鹤大江明。子去何潇洒，人知尽老成。特来容贵近，次第取公卿。,4
Ming,方维仪,拟古,八月天高雁南翔，日暮萧条草木黄。与君别后独徬徨，万事寥落悲断肠。依稀河汉星无光，徘徊白露沾衣裳。人生寿考安得常，何为结束怀忧伤。中夜当轩理清商，援琴慷慨不能忘，一心耿耿向空房。,5
Ming,孔闻謤,赠别,玉佩辞麟阁，金镳出凤城。人从天际别，酒对夕阳倾。千里春风度，一鞭晓月明。柳青延鹭堠，处处挂离情。,5
Qing,王镇藩,题黄鹤楼,形势出重霄。看江汉交流，龟蛇拱秀。爽心豁目，好消受明月清风。更四顾无边，尽教北瞻岘首，东望雪堂，西控岳阳，南凌滕阁；沧桑经几劫。举名公宴集，词客登临。感古怀今，都付与白云夕照。溯千年以往，只数笛弄费祎，酒贳吕祖，诗题崔颢，笔搁青莲。,6
Tang,李林甫,送贺监归四明应制,挂冠知止足，岂独汉疏贤。入道求真侣，辞恩访列仙。睿文含日月，宸翰动云烟。鹤驾吴乡远，遥遥南斗边。,2
Ming,王瑞,春闺词,十二阑干绕玉楼，珠帘垂影控金钩。多情最是梁间燕，泥软花香去复留。,5
Ming,王达,后旌操,血湔湔兮载途。嗟吾弟兮何辜。弟之死兮实为吾。不死兮心愧诸。失亲所爱兮儿罪当诛。,5
Qing,文廷式,留赠李博孙工部,之子有奇气，呼酒看西山。千秋粲可数，一官聊自閒。藏书非世玩，梦乐笑天悭。此岂折腰吏，期君江海间。,6
Yuan,吴景奎,哭郑伯容（永嘉天趣幼子。）,钱唐十载客凄凉，病入丹丘蝶梦长。沧海归魂依骨肉，皇天老眼忌文章。春晖早与萱花殒，书种谁传带草香。白发若翁肠欲断，束棺归葬郑公乡。,4
NanBei,陈暄,应诏语赋,核生民之要技，实言语以为前。枢机诚为急务，笔札乃是次焉。拟金人于右阶，称石人于左边。郑侨戎服而无愧，张仪舌存而理痊。唯诺唯辩，何者是与。故知于时言言，于时语语。若乃辽城险峻，齐陈交加。燕将恐惧，汉帝咄嗟。鲁连才吐数句，郦子直御单车。息十重之萦带，贤百万之喧哗。至于兰台静秘，华烛高明。徐斟桂醑，缓奏秦声。二三朋好，数四才英。既说前贤之往行，重睹生死之交情。扼腕抵掌，攘袂盱衡。当斯时也，何者为荣。欲同吃如邓士载，欲作辩似娄君卿。为守为相并如此，少意少事不成名。,1
Yuan,李思衍,隆山塔院,峰顶浮图第几重，四天尘界尽虚空。县居岛屿萦回处，海在烟霞叆叇中。浴水垂盘旸谷日，轰雷鼙鼓怒涛风。蓬莱咫尺阑干底，平步长桥跨玉虹。,4
Ming,方国骅,其二,贫贱甘浊世，耻为乡里卑。无家秦剑许，有母严金辞。燕蓟吊孤竹，葡萄醉月支。封侯千载事，儿女未应知。,5
Yuan,周密,一棹,一棹归何处，西风夕照边。市丰招碓鼓，桥近落帆船。竹密悬青雨，溪虚涨白烟。到家知不远，酒熟菊花前。,4
Song,王学文,摸鱼儿 送汪水云之湘,记当年、舞衫零乱，淋铃忍按新阕。杜鹃枝上东风晚，点点泪痕凝血。芳信歇。念初试琵琶，曾识关山月。悲弦易绝。奈笑罢颦生，曲终愁在，谁解寸肠结。浮云事，又作南柯梦彻。一簪聊寄华发。乾坤桑海无穷事，才历昆明初劫。谁共说。都付与焦桐，写入梅花叠。黄花送别。休更问湘魂，独醒何在，沉醉浩歌发。,3
Song,则禅师,满庭芳,咄这牛儿，身强力健，几人能解牵骑。为贪原上，绿草嫩离离。只管寻芳逐翠，奔驰后、不顾倾危。争知道，山遥水远，回首到家迟。牧童，今有智，长绳牢把，短杖高提。入泥入水，终是不生疲。直待心调步稳，青松下、孤笛横吹。当归去，人牛不见，正是月明时。,3
WeiJin,应玚,报赵淑丽诗（《诗纪》云。一作报赵叔严。）,朝云不归，夕结成阴。离群犹宿，永思长吟。有鸟孤栖，哀鸣北林。嗟我怀矣，感物伤心。,0
Ming,史钶,春晴,春光二月满皇州，半逐桃花入水流。何事王孙归未得，东郊芳草自含愁。,5
Ming,王士衡,谒陈白沙先生,二十馀龄入帝京，何人海内最知名。三千首上追风雅，五百年来见老成。岭海烟波生肺腑，关闽风月在窗棂。自从别却金台后，夜夜天南看德星。,5
Ming,方逢时,怀故兴济令许伯玉,客子赋皇华，乘流泛斗槎。暝烟浮远树，凉月动虚沙。仙令怀潘岳，尘踪愧孟嘉。何人夜吹笛，遗恨满天涯。,5
Qing,丁澎,度岭见长城,岭坂风回树郁盘，长城如带雾中看。随阳雁断天疑尽，背日峰高夏苦寒。沧海不沉秦女石，浮云欲动楚臣冠。《伊州》一曲先挥泪，况是亲经行路难。,6
Song,王易简,游宝林寺,玄度存遗迹，玄英有旧诗。城中独高处，雪后最佳时。拂壁书行纪，逢僧问故祠。阑干频徙倚，不奈朔风吹。,3
Tang,王毂,玉树曲,陈宫内宴明朝日，玉树新妆逞娇逸。三阁霞明天上开，灵鼍振擂神仙出。天花数朵风吹绽，对舞轻盈瑞香散。金管红弦旖旎随，霓旌玉佩参差转。璧月夜满楼风轻，莲舌泠泠词调新。当行狎客尽持禄，直谏犯颜无一人。歌舞未终乐未阕，晋王剑上黏腥血。君臣犹在醉乡中，一面已无陈日月。圣唐御宇三百祀，濮上桑间宜禁止。请停此曲归正声，愿将雅乐调元气。,2
Tang,司马承祯,其八 图画王君乘云车羽盖仙灵侍从旌节导引龙鹤飞翔从天而降欲赴桐柏山洞宫事赞曰,班锡所禀，羽仪咸备。云景浮轩，龙鹤骋辔。旌节导从，云仙会萃。自天乘阶，瞻山赴位。,2
Tang,李华,其六,结交得书生，书生钝且直。争权复争利，终不得其力。我逢纵横者，是我牙与翼。相旋如疾风，并命趋紫极。奔车得停轨，风火何相逼。仁义岂有常，肝胆反为贼。勿嫌书生直，钝直深可忆。,2
Qing,王鸣盛,秋感,江近凉风早，楼高野色閒。秋声先在树，云气不归山。雄剑对尘匣，新霜点鬓斑。萧晨感凄紧，独坐忆乡关。,6
Tang,李泌,咏方圆动静①,方如行义，圆如用智。动如逞才，静如遂意。,2
Song,尹廷高,故里兵火后,故家尽焦土，天地我何归。世数至此极，人烟存者稀。溪山虽不改，巷陌已全非。尚忆堂前燕，傍谁门户飞。,3
Tang,僧可隆,逸句,万般思后行，一失废前功。,2
Qing,允禧,画意 其一,乔木数家村，结茅岩畔住。隔篱人语声，为问前山路。,6
Yuan,杜瑛,三台怀古 其一,岿然双塔夕阳明，慨想曹瞒旧典刑。九锡初非基禅让，三分犹自愧英灵。水从石椁沈边白，山在香囊分处青。空使羯奴誇壮健，西陵草木为谁醒？,4
Yuan,宋褧,送苏伯修内翰南台御史,若人抱奇璞，柱史称高情。含霜趋建业，踏雪过芜城。奋彼澄清志，违此交友盟。相思祝餐饭，贞哉保令名。,4
NanBei,萧琛,和元帝诗（《诗纪》云。去丹阳尹。尹荆州。）,妙善有兼姿，群才成大厦。奕奕工辞赋，翩翩富文雅。丽藻若龙雕，洪才类河泻。案牍时多暇，优游阅典坟。儒墨自玄解，文史更区分。平台礼申穆，兔苑接卿云。轩盖荫驰道，珠履忽成群。德音高下被，英声远近闻。,1
Tang,僧灵一,送陈允初卜居麻园,欲向麻源隐，能寻谢客踪。空山几千里，幽谷第三重。茅宇宁须葺，荷衣不待缝。因君见往事，为我谢乔松。,2
WeiJin,曹摅,其三,美兹高会，凭城临川。峻墉亢阁，层楼辟轩。远望长州，近察重泉。郁郁繁林，荡荡洪源。津人思济，舟士戏船。得厕大欢，屡蒙宾延。饮必酃绿，肴则时鲜。仰接温颜，俯听话言。嘉我乃遇，遭彼频烦。,0
Song,上官琪园,南塘山居,微雨樵蒸烟起迟，一官抛去久忘机。门多杂树闻蝉早，家近青山见客稀。药臼每移斜日晒，荻船常趁便风归。生来未觉疏琴史，冰簟苔樽在石矶。,3
Ming,叶颙,代张匡敬送宪史武文献迁浙西,儒衡家世旧，气节老弥刚。谁谓更千古，犹能出一郎。乌台知姓字，白简凛风霜。后夜吴江月，清光应更长。,5
Qing,王九龄,忆沈乐存侍御,万乘昔临边，千军骋玉鞭。抗章亲伏地，叩马欲回天。难挽时巡驾，终蒙圣主怜。索居追鲠节，好语汗青传。,6
Tang,李觐,紫玉见南山赋（以由德通祥至如影响为韵）,南山之阳。何珍不藏。昭皇家之至德。发紫玉之祯祥。荧荧兮千岩动色。炯炯兮万壑生光。映于林谓偫凤之集上。据于石辨众珉之居旁。固已闻于往牒。遂荐臻于我皇。稽夫所自。无胫而至。每隐曜而不欺。曷招携之可致。所以瑞于有道。将委质而式孚。出非其时。则韬光而自弃。南眺穹崇。玉见于中。贞姿岂琢。劲质非砻。远而望焉。与彩云而摇曳。即而察也。杂嘉气之葱茏。对白璧而即异。配元圭而攸同。故瑞无应而不至。事有感而遂通。通人莫测。孰知其色。由是王者凭之而致理。君子观之而比德。明琬玉之在兹。岂瑕瑜之有匿。原乎玉之处幽。俭德是修。德表玉而应瑞。玉用德而降休。盖真宰之潜运。知神功之所由。不然。安得挹至宝于潜谷。阐皇风于大猷而已哉。若乃外彻中朗。泠然如响。佩服之处。虽贵乎山元。抵鹊之时。罔怀于土壤。大矣哉。瑞无常居。因化所如。惟德是依。彼自彰于符契。不贪为宝。我何待而沽诸。故客有观光而歌曰。归太素兮远蛮屏。有瑞玉兮见霄岭。浮紫色于云际。混清辉于水影。庶南山之不骞。期我皇之惟永。,2
NanBei,朱超,诗,惟馀故楼月，远近必随之。,1
Ming,王庭,舟中晚泊,扁舟泊处见云岑，晚色苍然在树森。风景重催寒露下，月凉初照野烟深。芙蓉入夜人俱醉，芦荻兼秋水自阴。杯酒未能还作赋，将归何事惜登临。,5
Tang,敦煌人作品,其十七 望京门咏,郭门望京处，楼上启重闉。水北通西域，桥东路入秦。黄沙吐双径，白草生三春。不见中华使，翩翩起虏尘。,2
Song,古成之,五仙观二首 其一,拨破浮尘入紫烟，五羊坛上访神仙。人间自觉无闲地，城里谁知有洞天。竹叶影繁笼药圃，桃花香煖映芝田。吟馀池畔聊攲枕，风雨萧萧吹白莲。,3
Qing,王槐,八卦山行,搜罗金穴穷膏腴，挺而走险森戈殳。仓皇剿抚俱失策，逸去旁县遭焚屠。八卦山前列旗鼓，拥兵观望散部伍。断指淋漓语未终，贼众凭陵气如虎。怪云压阵乘长风，将军骈首县令同。摧枯拉朽一军覆，握拳齧齿真人雄。夫人闻变起呜咽，气激蛾眉惨无色。拚抛骨肉付波臣，忍将红粉罗锋镝。宛转池中死未能，投环先后魂冥冥。捐躯一旦灵旗动，战血千年鬼火青。天慰孤忠留一线，郎君母子重相见。痛哭还疑梦里逢，急收残骨归乡县。簪笔儒臣重策勋，鱼轩象服表贞魂。鄙夫误公失死所，精灵夜夜哭幽坟。我作公诗奋直笔，纸上飞霜耸毛骨。輶轩他日采风谣，会将公事排天阙。,6
Ming,方维仪,伤怀,长年依父母，中怀多感伤。奄忽发将变，空室独彷徨。此生何蹇劣，事事安可详。十七丧其夫，十八孤女殇。旧居在东郭，新柳暗河梁。萧条下霜雪，台阁起荒凉。人世何不齐，天命何不常。孤身当自慰，且免摧肝肠。鹪鹩栖一枝，故巢安可忘。,5
Ming,王称,忆陈升,京国一为别，桥门十载春。齑盐朝共饭，风雨夜连茵。玉树谁先折，泉台竟不晨。空将知己泪，西望洒风尘。,5
Ming,王端,秋海棠,美人出秋水，颜色类春花。解语含风致，芳心淡月华。浓妆红映玉，小睡碧翻霞。无限深宵露，盈盈清泪斜。,5
Ming,方孔炤,龙山行,百道雨奔雷，石桥摇欲断。山云足下开，回头不教看。,5
Ming,叶砥,子昂画羲献像,晋代风流数二王，名家书法过中郎。吴兴墨妙尤奇绝，貌得神游到醉乡。,5
Yuan,照鉴,归泉寺,忆别山泉岁月深，暮云秋草几光阴。鬓须尽换池边影，少壮多移世上心。旧径林间无曲折，前交座上总消沈。眼中唯有亭亭塔，独坐东峰第一岑。,4
Qing,王时翔,其二,小蕊猩红启瓠犀。绿阴门巷有莺啼。半障罗扇眼波低。影似风前荷泻露，情如雨后絮黏泥。恹恹斜日度花西。,6
Qing,于景曦,登虎丘,凭高四顾暮天低，独下寒山酒自携。回首墓门红一片，夕阳无语鸟空啼。,6
Ming,叶小鸾,昭齐姊约归阻风不至,寒炉拨尽烬微红，漠漠红云黯碧空。离别遂如千里月，归期偏怅一帆风。愁边花发三春日，梦里年惊两鬓中。雨雪满窗消未得，定应握手几时同。,5
Tang,李斌,剑歌 其一,我有一长剑，磨来十数年。但藏玉匣里，未向代人传。锷露星将转，珠开月共悬。霜锋映牛斗，雪刃倚长天。每欲清万国，常怀定四边。希君持取用，方谓识龙泉。,2
Qing,王绍兰,丙子1816巡台初抵澎湖①,乍经沧海到澎阳，岛屿青青水一方。奉使东瀛持虎节，安流南纪靖龙堂。天生绝险山河固，运际文明日月光。努力诸君劳镇抚，輶轩载笔颂平康。,6
Yuan,史迁,其二,休怪狂夫出处轻，孟郊还解以诗鸣。瓦瓶盛酒渔樵话，野草江花亦慰情。,4
Song,王安石,送赞善张轩民西归,柴荆雀有罗，公子数经过。邂逅相知晚，从容所得多。百忧生暮齿，一笑隔沧波。早晚西州路，遥听下坂珂。,3
Tang,安守范,天台禅院联句,偶到天台院，因逢物外僧。忘机同一祖，出语离三乘。树老中庭寂，窗虚外境澄。片时松影下，联续百千灯。,2
Tang,孔绍安,落叶（一作孔德绍诗）,早秋惊落叶，飘零似客心。翻飞未肯下，犹言惜故林。,2
Qing,孔祥霖,挽张之洞联,扬历中外卌余年，合教育军戎交通实业而竭尽忠谟，鄂渚记同舟，感当时朝夕提撕，至今日皆如梦幻；参考东西数十国，分行政司法集会结社以变更治体，掖垣将立相，问谁氏艰难宏济，补我公未竟经纶。,6
Song,丁天锡,澄心轩,高馆含秋溪水平，白云一榻临空清。云影天光入怀抱，玉楼银阙无人行。滔滔活水源头落，却笑奔流争万壑。雪照梅檐坐月明，露泻荷盘见鱼跃。长安车马多富儿，汗流浃背尘满衣。谁识君心有真乐，沙头白鸟犹忘机。,3
Qing,王淑,题宛怀伯母诗钞即次卷中和东坡定惠院海棠韵,今秋水潦湮草木，松柏青青受命独。园林两地绝可怜，并少桃顽与杏俗。黯黯愁生感索居，跫跫音喜来空谷。一函珠玉慰葵情，百幅琳琅照茅屋。安心无复九回肠，慧业兼空五净肉。泠然入齿松风清，韵语禅机两忘足。咏絮才真越众昆，簪花格自追前淑。嗟余昏顽昧性根，自笑空虚负痴腹。插架徒思万卷书，绕楼那有千竿竹。聊欲忘忧倚紫萱，谁知中苦同湖目。同心谬许臭如兰，知足奚容妄思蜀。飞蝇何幸得附骥，画虎终差期刻鹄。破闷翻成惆怅词，赏心惟有《懊侬曲》。会须扫地焚清香，影事前尘那忍触。,6
WeiJin,曹丕,于谯作诗,清夜延贵客，明烛发高光。丰膳漫星陈，旨酒盈玉觞。弦歌奏新曲，游响拂丹梁。馀音赴迅节，慷慨时激扬。献酬纷交错，雅舞何锵锵。罗缨从风飞，长剑自低昂。穆穆众君子，和合同乐康。,0
Qing,尹鑴,将入三山。转向骊江。留别权思诚,何事成长往，吾今和子琴。岁寒龙定窟，天暮鸟知林。开花离岳里，落木大江浔。从君看去就，为我筮晴阴。,6
Yuan,东南仲,题水村图,空林有影连山远，流水无声带雁寒。自是渔樵真乐处，不知图屋与谁看。,4
Tang,选人,嘲高士廉木履①,刺鼻何曾嚏，蹋面不知嗔。高生两个齿，自谓得胜人。,2
Yuan,吴益,思子,剑阁凌云鸟道边，路难闻说上青天。山川万里身如寄，鸿雁三秋信不传。落叶打窗风似雨，孤灯背壁夜如年。老怀一掬钟情泪，几度沾衣独泫然。,4
Tang,僧皎然,题沈（一作雷）道士新亭,何处好攀跻，新亭俯旧溪。坐中千里近，檐下四山低。小浦依林曲，回塘绕郭西。桃花春满地，归路莫相迷。,2
Qing,方苞,裴晋公,不去为无耻，不言为不忠。正告中兴主，漠然如瞽聋。以兹至晚节，心迹有异同。出入任群小，将相如萍踪。宫庭匿天氛，边疆多伏戎。宗臣在东洛，夕命朝可通。绿野馀清兴，精神已折冲。安敢谋一身，高举思明农。,6
Yuan,白珽,清和,白苧渐相便，因知物候迁。空山一雨后，小槛绿阴前。莺在留春思，人幽减昼眠。此时风日好，元不似梅天。,4
Yuan,王逢,其二,虚馆凉气集，方池白水生。幽花含晚艳，嘉木有馀清。酒绿尊中泻，琴丝膝上横。疏帘映微雨，益起故人情。,4
NanBei,萧淳,长相思,长相思。久离别。新燕参差条可结。壶关远。雁书绝。对云恒忆阵。看花复愁雪。犹有望归心。流黄未剪截。,1
WeiJin,潘岳,北芒送别王世胄诗五章,微微发肤，受之父母。峨峨王侯，中外之首。子亲伊姑，我父惟舅。昆同瓜瓞，志齐执友。（一章）惟我王侯，风节英茂。执宪中朝，剖符名守。配作此牧，频显烦授。徐以姻掇，凉疾不就。（二章）桓桓平北，帝之宠弟。彬彬我兄，敦书悦礼。乃降厥资，训戎作楷。谁谓荼苦，其甘如荠。（三章）忠惟行本，恭惟德基。沈此旧疴，不敢屡辞。命彼仆驾，谓之舆之。如彼孙子，膑足乘轖。（四章）朱镳既扬，四辔既整。驾言饯行，告辞芒岭。情有迁延，日无馀景。回辕南翔，心焉北骋。（五章）,0
Song,木待问,郊寺,红委墙阴花寂寂，翠滋亭角草纤纤。风翻书叶常交案，雨压炉烟不过帘。,3
NanBei,徐爰,华林北涧诗,总长潭兮括远源，下沈留兮起轻泉。回溪浚兮曲沼阻，冲波激兮濑浅浅。贯九谷兮积灵芝，飞清寿兮洁澄连。,1
Song,毛珝,雪,无雨无云晓色乾，忽惊瑰璧满檐端。不教声到窗前觉，应恐愁添屋下寒。占瑞农官寻玉尺，析酲公子索金盘。柴门睡起无多事，捲上疏帘带竹看。,3
Yuan,甘立,吴王纳凉图,六月长洲水殿凉，酒酣挥袖倚新妆。芙蓉露冷秋云薄，回首西风响屧廊。,4
Ming,叶夔,横麓山居八景之四 其一 万松径,山行六七里，远入翠微间。石蹬穿萝影，芒鞋踏藓斑。云深尘迹少，树密日光悭。恍若徂徕境，徘徊去复还。,5
Song,王洞,干越亭,越国启封后，馀地连吴楚。事著因一时，留名遂千古。,3
Yuan,汪元量,其二,先生忘富贵，久客幸平安。发已千茎白，心犹一寸丹。衣冠前进士，家世旧郎官。醉入乌程里，吟登李杜坛。,4
Ming,毛先舒,七夕,今夕是何夕，碧云沧海端。月华如梦醒，秋色到烟寒。帝女量河水，宫人裂扇纨。愁心满空碧，只倚玉阑干。,5
Yuan,甘泳,托意,旧时灯火不知年，托意篇章末世传。胸次只今无此事，听风听雨过残年。,4
NanBei,周弘让,赋得长笛吐清气诗,商声传后出，龙吟郁前吐。情断山阳舍，气咽平阳坞。胡骑争北归，偏知别乡苦。羁旅情易伤，零泪如交雨。,1
WeiJin,嵇康,其七,徘徊钟山。息驾于层城。徘徊钟山。息驾于层城。上荫华盖。下采若英。受道王母。遂升紫庭。逍遥天衢。千载长生。歌以言之。徘徊于层城。,0
WeiJin,黄野人,罗浮吟,云意不知沧海，春光欲上翠微。人间一堕千劫，犹爱梅花未归。,0
Qing,毛际可,冬日游林虑观珍珠帘,丹嶂何年剖，悬流万仞溪。峰晴留古雪，石怒抱寒霓。小径攀藤滑，危亭俯树低。天台差共拟，翘首石城西。,6
Yuan,丘处机,赞长生先生,法眷我昏耳，仙俦谁福乎。东莱高士杰，西洛大名殊。后获宗乘教，先开道德模。深知童子力，乃感圣贤扶。,4
Ming,王龙起,寒夕,疏林夕照将斜，半岭风吹断霞。无事柴门独掩，庭前几树梅花。,5
Tang,僧文偃,其九,话尽途中事，言多何省机。贵人言是妙，上士见知亏。,2
Ming,王俸,秋日过友人村居,林中把臂日频斜，浊酒枯鱼意自嘉。易受霜侵惟绿鬓，强随人意是黄花。门题凡鸟嵇康宅，座有高僧许掾家。愧我坐酣无好句，多君赋擅赤城霞。,5
Song,王祖弼,题汪水云诗卷,相逢邂逅不相期，又是江湖一段奇。我辈恨生南渡后，道人啸出北征诗。百年岁月心难老，万里江山梦已驰。细阅行程更相问，河清久说水涟漪。,3
Yuan,朱德润,暮登德清谯楼,万马拥貔貅，暮登城上楼。哀笳风送客，长剑月临帱。阃外分边计，灯前借箸筹。二城如可复，江面更何忧。,4
Song,方子容,再访东坡用前韵,东岭新成桃李阴，春光日日向人深。遥瞻广厦惊凡目，自是中台巧运心。轮奂欲形张老颂，调歌先听伯牙音。料公不负南堂约，应许衰翁领客临。,3
Song,王齐愈,其四 戏成六首,远香风递莲湖满。满湖莲递风香远。光鉴试新妆。妆新试鉴光。棹穿花处好。好处花穿棹。明月咏歌清。清歌咏月明。,3
NanBei,北周明帝,和王褒咏摘花,玉碗承花落，花落碗中芳。酒浮花不没，花含酒更香。,1
Yuan,汪梦斗,题乡友叶景星号洪堂因所居之村而名,心胸欲闳肆，意气要恢张。力可弘吾道，方能大此堂。帘开容燕入，庭阔受花香。于以警为学，非惟志故乡。,4
Ming,叶梦熊,过梅岭,连年书剑过梅山，山上梅花识客颜。缥缈洞云元不改，驰驱人世未应閒。为文敢谓堪题柱，建节宁誇独出关。为语峰头旧猿鹤，肯将名利扰区寰。,5
Qing,毛茂清,踏莎行,闲里心情，病馀诗酒。匆匆寒食清明后。柳丝无力绿低迷，花枝有恨红消瘦。春晚韶光，暖风吟袖。炉烟不动湘帘昼。夕阳天外乱山多，望中又是愁来候。,6
Ming,叶纨纨,送妹琼章于归,昼堂红烛影摇光，箫鼓声繁绕玳梁。频传帘外催妆急，无语相看各断肠。鸾台宝镜生离色，鸳带罗衣惜别长。香霭屏帷凝彩扇，风轻帘幕拂新妆。新妆不用铅华饰，梅雪繇来羞并色。倾国倾城自绝群，飞琼碧玉惊相识。相顾含情泪暗弹，可怜未识别离难。遥遥此夜离香阁，去去行装不忍看。欲作长歌一送君，未曾搦管泪纷纷。追思昔日同游处，惆怅于今各自分。昔日同游同笑语，依依朝夕无愁苦。春阁连几学弄书，秋床共被听风雨。更忆此时君最小，风流早已仙姿袅。雪句裁成出众中，新词欲和人还少。往事悠悠空自思，从今难再不胜悲。休题往日今难再，但愿无愆别后期。别后离多相见稀，人生不及雁行飞。杳杳离情随去棹，绵绵别恨欲牵衣。恋别牵衣不可留，张帆鼓吹溯中流。可怜此去应欢笑，莫为思家空自愁。,5
Tang,僧有孚,七言美瓜沙僧献款诗二首 其一,沙漠关河路几程，师能献土远输诚。因兹却笑宾熬旅，史籍徒章贡赋名。,2
NanBei,费昶,巫山高,巫山光欲晚，阳台色依依。彼美岩之曲，宁知心是非。朝云触石起，暮雨润罗衣。愿解千金佩，请逐大王归。,1
NanBei,刘义恭,夜雪诗,云闭星月，飞琼集庭。,1
NanBei,阴铿,闲居对雨诗,四溟飞旦雨，三径绝来游。震位雷声发，离宫电影浮。山云遥似带，庭叶近成舟。茅檐下乱滴，石窦引环流。寄言一高士，如何麦不收。,1
Yuan,周棐,送僧住径山,开士持衣登祖寺，迢遥双径接空虚。清晨唱梵层云表，白日传灯劫火馀。山抱郡城飞雉堞，井通瀛海跃神鱼。高情也爱谈禅悦，许近牛鸣便筑居。,4
Qing,释元琳,妙严山房小集,小集萧斋兴独豪，蓬门星聚碧天高。曾收蒟酱扶行竹，久掷昆吾切玉刀。白眼看人悬斗印，紫髯许我着方袍。少年游侠浑如昨，不觉头颅巳二毛。,6
Yuan,王祎,送管教谕之官遂昌,闻说遂昌县，青山绕郭多。民居时间树，学舍只依坡。春雨香芹藻，秋风冷薜萝。遥知讲经暇，高兴托弦歌。,4
Tang,纥干俞,海日照三神山赋（以耀辉相烛珠庭灿然为韵）,海日飞光。神山之阳。流一气于天表。自三峰而景彰。龙车回驰。丽于高而特异。金阙互映。混其彩以交相。原夫出巨浸以贞明。次崇冈而久照。当峻极之离立。灭尘氛而引曜。遂使授人之历。分乎命以正其方。涉海之伦。骇乎目以观其徼。迟隐见于危壁。蔼晶荧于远峤。披道接灵之府。含华蕴粹之仙。秉至阳而不极。体元气于自然。骇景克存。讶鲁阳挥戈于在侧。腾精独往。疑羲和弭节于其巅。于以系时。于焉绝俗。幽莫可辨。明之所烛。异景暂凝乎地首。奇峰载列于鼎足。影摇林树。渐升桑野之躔。色动鲸波。尚想甘泉之浴。且霞标建其南服。日观揭其东隅。虽照临之等类。亦重深之道殊。岂若丹极赫以戒晨。仙宫朗而增焕。方运行而不息。乃曈昽而未旰。森琼树之离离。曳羽衣之灿灿。此日而御。惟山有辉。谅难徵于纪牒。思载瞻乎海沂。彼或栖真。方丈必期乎悠久。如将处代。崦嵫且惧于浸微。是以养志忘形。驰晖以宁。福地无阻。元门寝扃。誓将越渤澥。陵杳冥。仰无私之照。穷不死之庭。愿参光而有待。庶偫仙兮是听。,2
WeiJin,庾峻,祖德颂,思文我祖，降兹岳灵。绵绵之迹，时惟初生。天难忱斯，骏命靡常。世祚中衰，官族消亡。念昔底绩，惟乃旧章。烈祖勤止，其德允荒。汉后不辟，公族剥乱。难起萧墙，政由竖官。监彼天眚，我不干时。纵德遗宠，显志遁思。均乐公侯，逸豫无期。烈祖底戒，营兹垣墉。曾孙笃之，永世攸同。,0
Yuan,于立,玉山席上次曹新民韵,绿树当门过屋高，满溪新水系双舠。千林夜色悬青雨，万顷晴云捲素涛。鹦鹉倾杯传翠袖，琵琶度曲响金槽。扬雄赋就风流甚，制得轻红小褎袍。,4
NanBei,殷景仁,文殊像赞,文殊渊睿，式昭厥声。探玄发晖，登道怀英。琅琅三达，如日之明。亹亹神通，在变伊形。将廓恒沙，陶铸群生。真风幽暖，干祀弥灵。思媚哲宗，寤言祗诚。绝尘孤栖，祝想太冥。,1
Ming,王嗣经,郊游,禁树青郊外，重城绿水湄。园林春闰月，花鸟昼晴时。远岫平浮槛，清泉曲到池。晚红私蛱蝶，新绿遂黄鹂。烟断游丝见，风轻落絮知。一陂芳草色，禁得马蹄迟。,5
Yuan,狄君厚,尾,你今日道屠杀他这太子不怕难合口带云：上天生我。上天死我。君王何不可。。我怕甚伏侍君王不到头。哎众公卿。众宰侯。别人有家私。不能勾。有妻男。不能守。有功名。不能就。宰辅臣僚。冒支请受。臣道君昏。怎生不奏。骊后心毒。献公出丑。杀的是玉叶金枝。有好榆柳。将凤子龙孙。不如猪狗。你等苍生。真乃禽兽。我已过三十。不为夭寿。为主忠心。死而甘受。我博一个万载青名煞强如教万民咒带云：我如今弃了身。弃了命。便死身亡。。问甚您钢刀下烂朽带云：割舍了讹言讹语。抗敕违宣。。怕甚末金瓜下碎首带云：既为臣子。怎敢将主所杀。。我将这行仁慈有道礼忒忠孝的申生我委实下不得手。,4
Yuan,山主,临江仙,冷淡更阑交二鼓，蛩吟声乱忙忙。纷纷黄叶落阶场。万林失色，雨露变银霜。追念前秦并汉魏，英雄文武金璋。限临谁问将臣强。喉中气断，都送鬼村乡。,4
NanBei,顾野王,其三,燕姬妍。赵女丽。出入王宫公主第。倚鸣瑟。歌未央。调弦八九弄。度曲两三章。唯欣春日永。讵愁秋夜长。歌未央。倚鸣瑟。轻风飘落蕊。乳燕巢兰室。结罗帷。玩朝日。窗开翠幔卷。收罢金星出。争攀四照花。竞戏三条术。,1
Yuan,汪师贤,贽龚教授,苍苍松柏姿，千岁阅霜雪。结阴干清霄，况复秉奇节。伟哉梁栋材，那能就节棁。横经敬亭下，衿佩映觿韘。久知辞翰宗，夙负经济业。会当快扶摇，羽仪振天阙。,4
Ming,王㮒,题耕渔轩图,太湖湖上结茅庐，尽日耕渔乐有馀。钓罢一蓑春雨足，归来南渚带经锄。,5
Ming,卞邦本,其六 垂光书院,孝义忠贞萃一门，声画籍籍动乾坤。千秋万古名犹在，此日维新有令孙。,5
WeiJin,杨戏,其四 关云长、张益德,关、张赳赳，出身匡世。扶翼携上，雄壮虎烈。藩屏左右，翻飞电发。济于艰难，赞主洪业。侔迹韩、耿，齐声双德。交待无礼，并致奸慝。悼惟轻虑，陨身匡国。,0
Yuan,僧克新,次韵顾仲瑛移家槜李作,画舸载书随蚤春，平湖雪消杨柳新。黄鹄九霄不可致，白鸥万里谁能驯。谢安自是庙堂器，元亮本非丘壑人。圣主徵贤图治亟，未容便作耕桑民。,4
Tang,平曾,絷白马诗上薛仆射①,白马披鬃练一团，今朝被绊欲行难。雪中放去空留迹，月下牵来只见鞍。向北长鸣天外远，临风斜控耳边寒。自知毛骨还应异，更请孙阳仔细看。,2
Yuan,武汉臣,鹊踏枝,一个个玉天仙。一双双美婵娟。一层层锦坞花溪。一里里翠绕珠圈。一步步丹青扇面。一段段流水桃源。,4
Ming,方登,自述,人生各有志，而今得遂初。但挥池上墨，不简案头书。山云茶屋暖，海月竹窗虚。香巷多芳草，春风吹敝庐。,5
Ming,方拱乾,九日,郁郁连朝雪，萧萧九日晴。异乡谁送酒，令节但存名。目断天无极，风高沙自惊。莫嫌人迹远，雁迹罢南征。,5
Tang,包佶,酬兵部李侍郎晚过东厅之作（时自刑部侍郎拜祭酒）,酒礼惭先祭，刑书已旷官。诏驰黄纸速，身在绛纱安。圣位登堂静，生徒跪席寒。庭槐暂摇落，幸为入春看。,2
NanBei,王筠,其六,相思不安席，聊至狭邪东。愁眉仿戚里，高髻学城中。双眉偏照日，独蕊好萦风。自陈心所想，献赋甘泉宫。传闻方鼎食，讵忆春闺中。,1
Qing,于启璋,清平乐 新月照积雪,宿寒未去。留却馀光住。惹得姮娥嗔复妒。皓色随风遥吐。纤纤下浸琼楼。迷迷远带银钩。江上不分夜影，惟闻芦荻飕飕。,6
Tang,僧令超,垂训诗,行藏虚实自家知，祸福因由更问谁。善恶到头终有报，只争来早与来迟。閒中检点平生事，静坐思量日所为。常把一心行正道，自然天地不相亏。,2
Song,尤袤,重登斗野亭二首 其一,野色涵空阔，平芜接渺㳽。江淮天设险，星斗地分维。乔木千年意，沧波万古悲。老僧尤好事，见在索题诗。,3
WeiJin,陆云,其四,其德伊何，和贞虔告。师民履素，言谋虑度。钟鼓思乐，靖端夙效。考休攸嫔，来嫁于顾。,0
Qing,丁澎,送张坦公方伯出塞,老去悲长剑，胡为独远征？半生戎马换，片语玉关行。乱石冲云走，飞沙撼碛鸣。万方新雨露，吹不到边城。,6
Yuan,于石,次韵潘天英自感,处士柴桑屋，将军细柳营。穷通观世变，离合见人情。花不求春艳，器当思晚成。窝中足安乐，何必传无名。,4
Qing,王懿修,北峡关和钱文端公题壁韵,我家皖公山，真面昔曾觏。持节游西秦，太华雄陕右。未若兹龙眠，翠泼衣痕皱。骏马下平川，奔势往而复。远峰昂然来，觕角距相斗。屹若冠巨鳌，奇如飞灵鹫。森竹蟠悬崖，节走蛟龙瘦。当霤石骨穿，清寒透肌腠。蹲踞如群羊，叱者鞭其后。山深长官清，不须严斥堠。我昔爱九华，兹山奇秀又。放眼恣大观，毋为丘壑囿。造化共镌镂，迹占金石寿。秋风渡江去，高撷岭南秀。,6
Qing,方登峄,与毛会侯,耆英洛社旧登坛，四十归来早罢官。赴召有谁谗贾谊，输租今已累儿宽。休嫌华发功名薄，毕竟青山岁月难。诗酒柴桑堪闭户，文章千古不凋残。,6
Ming,王继统,溪上,缘流信所适，倚棹溪之滨。新月淡如我，晚山青向人。孤蒲微戢戢，烟浪细鳞鳞。露下可云返，凉风吹葛巾。,5
Ming,王彝,其二,城破生还日，依人八口存。虱添慈母线，燕绝主人门。巷叶霜垂屋，园蔬雨隔村。身经乱离苦，聊与野翁论。,5
Song,方千里,西平乐,倦踏征尘，厌驱匹马，凝望故国犹赊。孤馆今宵，乱山何许，平林漠漠烟遮。怅过眼光阴似瞬，回首欢娱异昔，流年迅景，霜风败苇惊沙。无奈轻离易别，千里意，刷泪独长嗟。绮窗人远，青门信杳，叙影何时，重见云斜。空怨忆、吹箫韵曲，旋锦回文，想像宫商蠹损，机杼生尘，谁为新装晕素华。那信自怜，悠飏梦蝶，浮没书鳞，纵有心情，尽为相思，争如傍早归家。,3
Ming,王佐,咏林氏节妇,一死丘山重，三纲世道存。谁能三境界，别立一乾坤。魄化韩凭树，身从焦仲坟。山根土花碧，长护啖时痕。,5
Ming,文益成,题磨天岭,鸟途高出半空云，百二函关可并论。根接白山应伯仲，攴分南岳总儿孙。风烟漾海开新画，茅店依峦作古村。独立岭头长一啸，望中光景爽神魂。,5
Tang,王梵志,其十三,尊人嗔约束，共语莫江降。纵有些些理，无烦说矩长。,2
Ming,王润,其四,流苏宝帐锦毸毰，侍女添香夜几回。孤梦岂知冰雪积，冒寒犹自过阳台。,5
Qing,王邦畿,夜归,不觉归来夜，夜深寒气增。风飘前屋瓦，鼠齧后山藤。欲落上弦月，犹存亡妇灯。垂帘就襟枕，竟夕寐无能。,6
Tang,僧拾得,其十一,世间亿万人，面孔不相似。借问何因缘，致令遣如此。各执一般见，互说非兼是。但自修己身，不要言他已。,2
Tang,于鹄,山中自述,三十无名客，空山独卧秋。病多知药性，年长信人愁。萤影竹窗下，松声茅屋头。近来心更静，不梦世间游。,2
NanBei,顾欢,临终诗,五途无恒宅，三清有常舍。精气因天行，游魂随物化。鹏鹍适大海，蜩鸠之桑柘。达生任去留，善死均日夜。委命安所乘，何方不可驾。翘心企前觉，融然从此谢。,1
Yuan,李简,季及郊雪（访林和靖）,漠漠长堤温絮漫，使君来扣隐君关。天寒谁信五马出，湖凛惟随一鹤还。林麓清无群从混，梅花冷伴二翁闲。他时白集归舟月，别去先生不汗颜。,4
Tang,王英,感石浮图,树福金岩顶，妆严琢石成。真容绘美素，图镂万年荣。,2
Song,方逢辰,赠樵隐,樵仙深入琴棋境，一笑出门天地宽。人世已非存朽斧，土音不改只南冠。琴中自有铁心在，局外何妨道眼观。霁月光风元属我，饭牛何谓夜漫漫。,3
Tang,司空曙,送乐平苗明府,天际山多处，东安古邑深。绿田通竹里，白浪隔枫林。诗有江僧和，门唯越客寻。应将放鱼化，一境表吾心。,2
Song,方千里,玲珑四犯,倾国名姝，似晕雪匀酥，无限娇艳。素质闲姿，天赋淡蛾丰脸。还是睡起慵妆。顾鬓影、翠云零乱。怅平生、把鉴惊换。依约琐窗逢见。绣帏凝想鸳鸯荐。画屏烘、兽烟葱茜。依红傍粉怜香玉，聊慰风流眼。空叹倦客断肠，奈听彻、残更急点。仗梦魂一到，花月底、休飘散。,3
NanBei,柳恽,咏席诗,照日汀洲际，摇风渌潭侧。虽无独茧轻，幸有青袍色。罗袖少轻尘，象床多丽饰。愿君兰夜饮，佳人时宴息。,1
Yuan,宋沂,东海谣奉送宋大监降香海上天妃庙,东海鲤鱼摇赤尾，舳舻尽发江南来。帆樯出没蛟鼍窟，灵雨神风劳帝子。紫衣使者麾金幢，麒麟煖玉隐天香。元君昼下翠旗湿，百灵冉冉天吴立。使君骑马历东吴，吴中父老争迎趋。自言春涛漂白骨，官家下诏复征役。今年陇亩粳稻空，县官索租到疲癃。丁男登山拾橡栗，妻孥含酸向人泣。使君北来候神人，应怜赤子百忧集。明年海若不扬波，君归宣室当如何！,4
Song,无名氏,其四,富贵须论命有无，谋身只是半行书。饥肠不羡千钟粟，广厦何如一亩居。世路茫茫终偃蹇，生涯处处是赢馀。萧条此道谁为助，掩卷时过长者居。,3
Ming,王冕,次韵答王敬助,西圃馀姜蔗，东皋足稻粱。今年诚有望，吾计未全荒。倚杖停吟久，看云引兴长。邻家新酿熟，同醉菊花旁。,5
Yuan,孛朮鲁翀,其三,天泓雪霤荫寒松，圣母祠前可鉴容。水利万家丰稻亩，山灵千古壮桐封。司炎政虐连云稼，使宪情深望雨农。一洒甘霖遍寰宇，泉关呼起抱珠龙。,4
Qing,毛秀惠,钱塘怀古,京洛烟尘弃不收，西湖台阁作金瓯。流连秋色还春色，歌咏杭州胜汴州。自愿苟安增币帛，谁抒孤愤报仇雠。栖霞岭畔将军墓，只有南枝记旧丘。,6
Song,尹洙,其六 帝籍,帝籍于郊，典仪具陈。务农以训，供祀以勤。祀在于诚，匪勤于人。训农以实，匪训以文。帝谨二物，乃躬乃亲。公侯卿士，暨厥庶民。千甸有制，饬哉惟寅。（一章）帝赉高年，式宴且喜。种种黄发，族立而议。我生艰难，暴乱以继。耳狃金鼓，目狎戎器。皇其我图，亲讲农事。有子有孙，力田孝悌。鼓舞至仁，薰焉如醉。（二章）,3
Ming,王崇简,寄赠申凫盟,秣陵云扰后，寤寐忆君多。吾道存薇蕨，风尘乱薜萝。遐心栖大麓，清梦越漳河。何日偕瓢笠，幽嵓听浩歌。,5
Qing,王元梅,柏梁台,好句长篇乐唱酬，宏开风化集名流。已看雅乐河间献，忽信神舟海上浮。玉露暗擎仙掌晓，白云低压泰山秋。西池宴罢归来晚，青鸟如今尚至否。,6
Song,王观,庆清朝慢/庆清朝 踏青,调雨为酥，催冰做水，东君分付春还。何人便将轻暖，点破残寒。结伴踏青去好，平头鞋子小双鸾。烟郊外，望中秀色，如有无间。晴则个，阴则个，饾饤得天气，有许多般。须教镂花拨柳，争要先看。不道吴绫绣袜，香泥斜沁几行斑。东风巧，尽收翠绿，吹在眉山。,3
Ming,僧大遂,猿声,懊恨应无尔臆侵，胡为清夜发哀吟。三声岂是羊公碣，一泪惟沾楚客襟。秋汉月明悲更切，朔风天冷怨尤深。谁能听此肠非断，只合閒僧不住心。,5
Yuan,田禄生,拱北楼。应制①,一人登眺日，万物喜瞻初。美景谁能赋，荒词不用书。面南颜甚迩，拱北意无虚。寓目山河秀，云烟亦媚予。,4
NanBei,沈君攸,采桑,南陌落花移，蚕妾畏桑萎。逐便牵低叶，争多避小枝。摘驶笼行满，攀高腕欲疲。看金怯举意，求心自可知。,1
NanBei,谈士云,咏安仁得果诗,月上河阳县，来看洛阳花。掷果人相𨴢，非是故停车。,1
Ming,永瑛,过茶谷水阁,岁暮焚香虚阁上，坐深不倦道人情。水流石槛菰蒲冷，风动山墙薜荔轻。鸡口从人论世事，马蹄吾自学全生。捲帘更爱青青竹，几个溪南带雨横。,5
Tang,王适,临水亭（一作闾丘均诗）,高馆基曾山，微幂生花草。傍对野村树，下临车马道。清朗悟心术，幽遐备瞻讨。回合峰隐云，联绵渚萦岛。气似沧洲胜，风为青春好。相及盛年时，无令叹衰老。,2
Yuan,邢叔亨,木兰花慢,东岳天齐圣帝，创建起一行宫。听松韵翻涛，分序奏管，檐铎摇风。对面好山迎目，恋清标佳致懒乘骢。此夜归来无月，明朝去认行踪。一般清兴洗心胸。禁夜捣铜钟。有犬吠山村，泉流西涧，鹤翅摩空。几处总兵节制，太平何术教军戎。天下典章狼籍，多门政出谁穷。,4
Yuan,李溥光,秋日过景光禄墓二首 其一,光禄坟前禾黍秋，西风萧瑟起人愁。当年姓字喧天下，今日牛羊上垄头。山色不随人事变，水光犹带夕阳流。黄金已落偷儿便，富贵何曾润髑髅。,4
WeiJin,应玚,其二,龙艘白鲤，越艇蜀舲，溯游覆水，帆柁如林。,0
Ming,友松道人,梦游五台次前韵 其一,梦中缥缈上南台，长啸峰头宿雾开。问道频敲松下户，寻幽遍踏涧边苔。云中楼阁凭高下，谷口云霞自往来。淡月未移疏竹影，庄周蝴蝶几徘徊。,5
Yuan,李齐贤,松都。送朴少卿忠佐北上,玉管停三叠，金杯劝十分。但应期报主，不用惜离群。草尽驼鸣碛，风高雁叫云。平生四方志，清梦又随君。,4
Ming,王鸿儒,至后三日雨雨连夜复三日,江南冬月气犹温，风雨潇潇至后繁。钟阜云迷禅寺塔，秦淮潮上酒家门。闲来访戴难乘兴，老去游吴易断魂。何似乡关醉呼骑，短衣冲雪猎平原。,5
Song,王十朋,乙丑冬罢会呈诸友,缪意开家塾，微才愧斗筲。虽逃有若叱，宁兑孝先嘲。尚赖知心友，能全耐久交。殷勤惜别意，终日在梅梢。,3
Yuan,何失,其四,渥洼骐骥儿，自有绝尘足。锦张过都门，飞采射众目。叹彼辕下姿，亦非驽骀物。世乏伯乐俦，谁识千金骨？所以荷蓑士，烟水日沦没。,4
Tang,克符道者,初祖熊耳峰,閒佩毗卢印，人天末位尊。宝航横凤浦，金锡挂龙门。去后梁王感，来光魏主恩。葱山携只履，半偈动乾坤。,2
Tang,任希古,和长孙秘监七夕,二秋叶神媛，七夕望仙妃。影照河阳妓，色丽平津闱。鹊桥波里出，龙车霄外飞。露泫低珠佩，云移荐锦衣。更深黄月落，夜久靥星稀。空接灵台下，方恧辨支机。,2
WeiJin,欧阳建,临终诗,伯阳适西戎，孔子欲居蛮。苟怀四方志，所在可游盘。况乃遭屯蹇，颠沛遇灾患。古人达机兆，策马游近关。咨余冲且暗，抱责守微官。潜图密已构，成此祸福端。恢恢六合间，四海一何宽。天网布纮纲，投足不获安。松柏隆冬悴，然后知岁寒。不涉太行险，谁知斯路难。真伪因事显，人情难豫关。穷达有定分，慷慨复何叹。上负慈母恩，痛酷摧心肝。下顾所怜女，恻恻心中酸。二子弃若遗，念皆遘凶残。不惜一身死，惟此如循环。执纸五情塞，挥笔涕汍澜。,0
Tang,李冶,寄朱放（一作昉）,望水试登山，山高湖又阔。相思无晓夕，相望经年月。郁郁山木荣，绵绵野花发。别后无限情，相逢一时说。,2
Ming,叶子奇,复次仲修韵,春风村巷淡如秋，细雨和云点点愁。正是别魂招不返，落花流水下溪头。,5
Yuan,吴澄,送邻人元德之武昌,读律已三世，能诗新有声。忽辞亲舍去，远作武昌行。江汉秋风起，孙曹故月明。旧游曾感慨，送子倍关情。,4
Ming,文嘉,郭侍御子静谪永安,直疏干明主，孤臣谪异方。寸心元自赤，远道敢辞长。云皎武夷月，风清闽峤霜。丈夫开万里，好去辟豺狼。,5
Yuan,方朴,南泉岩,思君时复上寒岩，十月林峦尚翠岚。淡竹裁成绿玉杖，石桥拄过白云庵。客怀最与山僧似，时事难从野老谈。却忆当年杜陵老，卜居正近浣花潭。,4
Yuan,李仁,茂钦至得德兆起居,不见黄生久，天涯怨索居。椒兰怀楚客，冰雪断江鱼。白日登山屐，青春负郭庐。虞卿能发愤，会见早成书。,4
Yuan,耶律铸,闻北耗诏发大军进讨,护军承诏日，骠骑佐轻车。投豹韬攘恶，教龙钤辟邪。除狼还得虎，养虺竟成蛇。致使云台将，如云过涿邪。,4
Tang,僧子兰,太平坊寻裴郎中故宅,不语凄凉无限情，荒阶行尽又重行。昔年住此何人在，满地槐花秋草生。,2
Song,丘浚,其五,郭京杨式刘无忌，皆在东南卧白云。,3
Qing,丁华容,挽曾纪泽联,恩承北阙，名震西彝，一德契宸衷，勋业无惭文正后；分隔云泥，情垂桑梓，十年随使节，鞭驱不弃武夫愚。,6
Yuan,吴克恭,送卓御史移西台,汉节楚江东，堂堂御史公。秦山指太白，胡马骤青骢。光映长安月，凉生建业风。冥鸿有高羽，多在柏台中。,4
Yuan,汪石田,思归,记得秋吟下，披蓑坐钓矶。竹风敲石磴，梅月印柴扉。回首云千叠，归心电一飞。郊墟秋色老，江上忆鱼肥。,4
Ming,王纬,下第潞河舟中与李同年分赋,更将出处与谁谋，自幸还同李郭舟。每籍高谈延好兴，肯延俗债惹閒愁。鸟于江上来还去，云向山头起复收。笑我别来身渐远，尚凭清梦到皇州。,5
Tang,僧元孚,元孚五十年前游天台宿建公院登华顶攀琪树观石桥之险绝缅怀昔游因为绝句寄知建长老兼呈台州王司马,天生石月架空虚，树缀龙髯子贯珠。三十年前已攀折，建公曾到上方无。,2
Song,王观,江城梅花引,年年江上见寒梅。暗香来。为谁开。疑是月宫、仙子下瑶台。冷艳一枝春在手，故人远，相思寄与谁。怨极恨极嗅香蕊。念此情，家万里。暮霞散绮。楚天碧、片片轻飞。为我多情，特地点征衣。花易飘零人易老，正心碎，那堪塞管吹。,3
NanBei,宇文逌,至渭源诗,源渭奔禹穴，轻澜起客亭。浅浅满涧响，荡荡竟川鸣。潘生称运石，冯子听波声。斜去临天半，横来对始平。合流应不杂，方知性本清。,1
Yuan,吕诚,太湖晚泊,震泽三万六千顷，日月出没波涛中。冰壶寒浸林屋洞，青壁下嵌冯夷宫。霜林人家橘子熟，晚饭柁楼菰米红。羽仙黄鹤时相过，知是银河一窍通。,4
Yuan,武汉臣,南吕一枝花,每日家春风燕子楼。夜月鸣珂巷。莺花脂粉社。诗酒绮罗乡。弄玉团香。助豪气三千丈。列金钗十二行。我是个翠红堆傅粉的何郎。花胡衕画眉的张敞。,4
Qing,王遵训,园居 其一,为客一何久，归来草树荒。诛茅开小径，刈棘补颓墙。几袅炉烟细，园饶井臼凉。却怜十载事，强半滞他方。,6
Qing,方兆及,铜雀妓,汉室金瓯非改步，曹公铜雀已成台。名姝俱匹英雄去，艳质惟邀妓女来。瑶席冷馀无霸气，繐帷空后有微哀。却怜疑冢纷如垤，欲望何从心早灰。,6
Yuan,耶律柳溪,剪子,体出并州性自刚，箧中依约冷光芒。双环对曲蜂腰细，叠刃齐开燕尾张。惯爱分花沾雨露，偏憎裁锦破鸳鸯。可怜戍妇寒窗下，一剪边衣一断肠。,4
Song,麋师旦,妙庭观,不寻铜鼎不求丹，从许琉璃碎旧盘。阿母堂前几春梦，耳边犹听玉笙寒。,3
NanBei,元宏,悬瓠方丈竹堂飨侍臣联句诗,白日光天兮无不曜。江左一隅独未照。愿从圣明兮登衡会。万国驰诚混内外。云雷大振兮天门辟。率土来宾一正历。舜舞干戚兮天下归。文德远被莫不思。皇风一鼓兮九地匝。戴日依天清六合。遵彼汝坟兮昔化贞。未若今日道风明。文王政教兮晖江沼。宁如大化光四表。,1
Song,王曙,句,千山送客东西路，一树照人南北枝。,3
Tang,僧文偃,其十一,丧时光，藤林荒。图人意，滞肌尪。,2
Yuan,辛敬,听吹箫次韵寄钓鳌,紫台天远易春残，梦绕西家芍药阑。金谷酒香潘赋就，䌽云声断史箫寒。书回青鸟三山迥，星望银河一水宽。多病相如情似雪，金茎玉露托幽欢。,4
Ming,方孝孺,其二,壤地三千里，弦歌五十城。廷多汉长者，座有宋耆英。立事多师古，行仁不近名。愿存无逸戒，伫见治功成。,5
Ming,尹守衡,閒居,庐结烟霞外，清幽景不凡。神工辟丘壑，天籁响松杉。扫径花沾屐，凭栏月满衫。行藏今已定，何必问巫咸。,5
Ming,王谟,问道宫 其一,途中无个事，带雪陟崆峒。俯仰琼花乱，盘旋鸟道通。洞悬群鹤隐，云捲五台空。疑是蓬莱境，还归问道宫。,5
Qing,王夫之,哭李一超,鶗鴂春先逝，龙蛇斗未开。容头馀子在，匕首酒人灾。白发摇风木，丹心亘夜台。报恩无意日，留取劫前灰。,6
Yuan,沈禧,风入松 渔隐,绿蓑新制把渔竿。摆脱旧衣冠。房租去住无拘系，朝吴楚、暮宿湘湍。且躲是非荣辱，不愁雨暑风寒。得鱼沽酒任盘桓。但觉醉乡宽。姓名不落时人耳，对清风、明月团圞。踪迹长依云水，梦魂只绕江干。,4
WeiJin,薛综,白乌颂,粲焉白乌，皓体如素。宗庙致敬，乃胥来顾。,0
WeiJin,孙楚,征西官属送于陟阳候作诗,晨风飘歧路，零雨被秋草。倾城远追送，饯我千里道。三命皆有极，咄嗟安可保。莫大于殇子，彭聃犹为夭。吉凶如纠纆，忧喜相纷绕。天地为我垆，万物一何小。达人垂大观，诫此苦不早。乖离即长衢，惆怅盈怀抱。孰能察其心，鉴之以苍昊。齐契在今朝，守之与偕老。,0
Yuan,周霆震,忧怀,黄落杂烟芜，林炊乍有无。丧氛移步满，兵气几时苏。小邑疲封拜，穷乡落馈输。劫深资病减，闲坐校灵枢。,4
Qing,王式丹,其二,栖尘帘阁喜新除，秘册骈罗几席虚。周室职方传旧志，汉家年表效横书。要从鞮鞻增图籍，岂为华离问史胥。理罢缥签方永昼，垂鞭归拂晚风疏。,6
Ming,王廷陈,大祀,香殿袅氤氲，钧天九奏闻。帝临趋衮冕，神至各风云。肃肃宫坛启，依依黍稷芬。甘泉称赋颂，吾已愧雄文。,5
Qing,王庭,闻顾若昔之讣有怀其人并感旧游,杉松寂寂掩黄昏，白骨西风哭野村。塞雁自难传旧信，夜蛩何处语新魂。文章半世终丘垄，啸傲平生剩酒樽。后事只今遗稚幼，飘零书籍未堪论。,6
Yuan,李隼,宴秦公子宅赠女乐崔供奉,曾缘玉貌侍君王，供奉金门第一行。歌动䌽云飞阁道，舞回花月度宫墙。城头夜咽铜龙水，帐里春消宝鸭香。今日还闻天上曲，休辞烂醉紫霞觞。,4
Yuan,周权,过上居,数里榕阴合，迢迢过客稀。溪烟桑子熟，山雨药苗肥。窗冷云侵坐，琴清月在扉。怡然无俗事，我已早忘机。,4
NanBei,胡叟,示程伯达诗,群犬吠新客，佞暗排疏宾。直途既已塞，曲路非所遵。望卫惋祝鮀，盻楚悼灵均。何用宣忧怀，托翰寄辅仁。,1
Ming,文林,济宁,客棹一身渺，归程千里多。寒云挟疏雨，秋水逝洪波。亭界短长道，泉分南北河。醉醒篷底坐，何处起渔歌。,5
Qing,王昙,其二,吕马富韩日，刘韩吴岳时。徒传元祐法，谁见顺昌旗。珠子天书贵，花纲艮岳奇。澶渊一孤注，只有寇公知。,6
Qing,尤干臣,史梦兰继室田太夫人九十大寿,邹母仪方，班昭壸范；泰媖后福，罗郁大年。,6
Qing,尹鑴,白湖,九月江湖白，危亭夕望平。苍茫但一气，寥落尽秋声。学剑悲无术，屠龙愧近名。临风发浩咏，水鹤过山鸣。,6
Qing,丁立中,其二,余家老屋在山阴，小筑团瓢住武林。蚕豆桥头今古月，感怀千里有同心。,6
Yuan,完泽,和西湖竹枝词 其一,花满苏堤酒满壶，画船日日醉西湖。阿侬最苦两离别，不唱黄莺唱鹧鸪。,4
NanBei,江总,秋日侍宴娄苑湖应诏诗,翠渚还銮辂，瑶池命羽觞。千门响云跸，四泽动荣光。玉轴昆池浪，金舟太液张。虹旗照岛屿，凤盖绕林塘。野静重阴阔，淮秋水气凉。雾开楼阙近，日迥烟波长。洛宴谅斯在，镐饮讵能方。朽劣叨荣遇，簪笏奉周行。,1
Yuan,净圭,其四,松飘金粉落空庭，石上清斋玩易经。应笑世人工肉食，满头垂白采参苓。,4
Song,丁谓,李,桃径共无言，整冠防未然。折枝如荠苦，沉水若朱研。东苑琼芳细，南居玉质坚。高穹指为姓，合冠百嘉先。,3
NanBei,魏收,挟琴歌,春风宛转入曲房，兼送小苑百花香。白马金鞍去未返，红妆玉箸下成行。,1
WeiJin,羊权,其二,我与夫子族，源胄同渊池。宏宗分上业，于今各异枝。兰金因好著，三益方觉弥。,0
Yuan,僧廷俊,有渡,有渡方舟小，无家道路长。大荒天渺渺，沧海日茫茫。水母浮还没，风鸳出复藏。不须寒雁叫，客意已凄凉。,4
Qing,丁之翘,玉蝴蝶 竹舫斋中醉别，同仙裳、镜如步月城南，因遇冰幢师达曙,醉罢三通樵鼓，起来作别，烟月苍茫。为访城南，老衲又扣禅房。犬牢牢、竹篱夜静，松冷冷、土壁苔荒。启云堂。旃檀香灺，稽首明王。徜徉。一谈一笑，或行或坐，宾主相忘。忒也轻狂。通宵幽课兴偏长。抚金徽、引商刻羽，涤破砚、泼墨生香。只琴张。冥心缄口，宴坐绳床。,6
Yuan,李承休,其四 书,书传鸟印沙，洒爱雅栖壁。虎攫恐风生，龙腾疑雨滴。端如朝至尊，壮若赴勍敌。醉笔杂真行，手中私电激。,4
Tang,李翰,裴将军昊射虎图赞,憬彼山戎，噬我封略。有偫者虎，载肆腾搏。边氓懔懔，若崩厥角。将军出塞，屏黜车骑。进马前当，挺身以饵。威有所服，精有所聚。气全以雄，力果而取。震惊矍矍，虎反如鼠。威武桓桓，人反如虎。劲弓雷霹，长矢电激。中口穿胸，贯心洞腋。视如空皮，划若破的。应发连毙，纷纭枕籍。据鞍遥叱，挥箠逆击。闭目沈冥，丧精擗易。三军骇呼，万灵动魄。海波为腾，塞草皆赤。卞庄俟斗，方闻两获。汉将如飞，几为所扼。将军神勇，冠世超昔。号猿未工，饮羽非敌。弧矢之设，以威四方。偫虎既夷，狄人来降。收闼罢扃，山川以宁。至今北荒，犹畏其灵。,2
Yuan,吴璋,墨菜,天泻乳膏沐黄壤，老圃嘉蔬日应长。菁青苣紫韭茁黄，白酒初熟与君尝。由来此味良不俗，清真绝胜庙堂肉。酒酣耳热歌采薇，倚阑注目江云飞。,4
Qing,文冲,过贾岛墓,青山独拜阆仙祠，寒食春风雨似丝。识得千秋诗骨瘦，梨花开尽墓门枝。,6
Song,郊庙朝会歌辞,其六 又六变,神化妙无方，巍巍迈百王。鹤书搜隐逸，龙陛策贤良。拱揖朝群后，宾筵辟四方。洪图基亿载，淳曜德弥光。,3
NanBei,王僧孺,侍宴诗（《诗纪》云。一作侍宴景阳楼。）,回舆避暑宫，下辇迎风馆。散漫轻烟转，霏微商云散。蔓草亘岩垂，高枝起天半。回风稍惊水，落光渐斜岸。妙舞驻行云，清歌入层汉。晬颜畅有怿，德音良已粲。,1
Tang,吕令问,云中古城赋,正北曰并。有唐作京。密近戎狄。张皇甲兵。尹也总居守之任。将也当节制之名。故卒乘辑睦。而王都肃清。于是断武谊。按亭燧。电转前旌。风飘横吹。杨叶箭的。莲花剑骑。下代郡而出雁门。抵平城而入胡地。挟纩称暖。投醪必醉。则知抚之者诚难。用之者不易。是时阴闭偫山。寒彫众木。川平塞迥。冰饮霜宿。慷慨乎大荒。倘佯乎游目。区脱潜遁。屠耆慑逐。诉古城之谓何。传魏家之所筑。伊昔晋京板荡。海县沸腾。不有所命。将何以兴。王师赫怒。爰整其旅。雾集云屯。龙骧凤举。弃万里之沙漠。傍五原之风土。肇为此都。实惟太祖。夫其规典章。辨封疆。池桑乾之水。苑秦城之墙。百堵齐矗。九衢相望。歌台舞榭。月殿云堂。开儒士于璧沼。贮美人于玉房。翕习沸渭。荧荧煌煌。取威定霸。于是乎在。施令作法。罔或不臧。武破六州之内。文宅三川之阳。何其壮也。既而年代倏忽。市朝迁徙。干戈鼙鼓之雄。绮罗丝竹之美。孰不烟散雨绝。沙埋灰委。树名欢而讵存。鸟称乐而俱死。危堞既覆。高墉复夷。寥落残径。依稀旧墀。榛棘蔓而未合。苔藓纷乎相滋。伏熊斗贙。腾麇聚麋。常鸣悍鷩。乍啸愁鸱。不可胜纪。但令人悲。胡风起兮马嘶急。汉月生兮雁飞入。可怜久戍人。怀归空伫立。有客志远才雄。秉义由衷。负诗书礼乐之用。蕴萧曹魏邴之风。虏庭高枕。河源凿空。霜犯鬓而先白。尘染颜而少红。三为都护。五掌元戎。益封而广国。事利而业崇。独见淩云而作赋。谁言坐树而论功者哉。,2
Song,王安国,送文渊使君郎中赴当涂,看花金谷屡衔杯，先后归时出处乖。朝日衣冠辞魏阙，春风旗鼓过秦淮。谈间咸庆连云屋，事外欢娱付水斋。回首未成东下计，可无书札写离怀。,3
Qing,孔尚任,其四,楼头有韵莫轻追，崔是司勋李是谁？发兴须游千里外，凤凰台上再吟诗。,6
Yuan,王畦,其四,洞庭月色夜苍茫，欲驾扁舟独擅场。为问林间倪外史，古今尘世几兴亡。,4
Tang,僧本寂,示纸衣道者颂,觉性圆明无相身，莫将知见妄疏亲。念异便于玄体昧，心差不与道为邻。情分万法沈前境，识鉴多端丧本真。如是句中全晓会，了然无事昔时人。,2
WeiJin,刘瑾,甘树赋,伊冥造之绵绵兮，纚群象于成遇。嗟卉草之森秀兮，将归美于甘树。诞寄生于南楚兮，播万里而东布。浸冷泉以摇根兮，竦逸条以承露。结密叶以舒荫兮，涤纤尘以开素。仰清气以旭晨兮，流惠飙于薄暮。虽飞荣于园沼兮，契峦松之贞趣。时屡迁而弥真兮，凌寒暑而一度。,0
Song,淳熙太学生,诮陈贾,周公大圣犹遭谤，伊洛名贤亦被讥。堪叹古今两陈贾，如何专把圣贤非。,3
Ming,王履,时伺病隙完未完之图而楼阁无缘仅规规然于侨居小草庐分积薪之半以屑就之,才非顾恺流，那敢建曾楼。不贵元君赏，宁分立本羞。小窗嫌送目，低宇禁抬头。幸与毛元锐，时时过白州。,5
Song,于石,其二,伊昔西湖上，孤山几树梅。断篱深院落，流水旧亭台。明月无今古，春风自去来。逋仙不复作，消瘦为谁开。,3
Song,王舫,次黄日岩韵,孤舟闲野渡，竹外小桥通。不涉终南径，独高彭泽风。云闲钟梵里，月静笑谈中。千载留清节，谁云吾道穷。,3
Tang,江景房,保安寺,扰扰尘埃白日忙，偶然来谒赞公房。行登峻岭跻攀倦，坐俯清泉笑傲凉。林静鸟声酬客语，风来花气逐人香。此时已觉凡尘断，分得高僧兴味长。,2
Ming,王应斗,遥和黎慱庵四首 其一,摸索当年事，追维在目前。神交无异代，彝好有同然。宝气云间瑞，清才物外仙。由来非按剑，玄赏不云偏。,5
Ming,文益成,题司赡寺契轴。赠同僚,为男生一世，何幸又同官。供职司钱货，论心出肺肝。烟花逢令节，樽酒乐馀閒。缯作金兰轴，长垂座右看。,5
NanBei,周舍,其二 明主曲,圣主应图箓，天下咸所归。端扆临赤县，宸居法紫微。遐方奉正朔，外户辟重扉。我君延万寿，福祚长巍巍。,1
Yuan,王希旦,送蓝峰赴南泉教,君去清源第一州，鲙鱼沽酒有人留。泉山紫帽登临处，还有高人寄我不。,4
Song,王禹偁,硖石县旅舍,霜乾红叶飞，迁客思凄凄。处险人垂瘿，登山马跙蹄。篱荒蛬韵苦，云冻雁行低。此夕应无寐，何烦报晓鸡。,3
NanBei,王褒,明君词,阑殿辞新宠，椒心馀故情。鸿飞渐南陆，马首倦西征。寄书参汉使，衔涕望秦城。唯馀马上曲，犹作出关声。,1
Song,孔武仲,家居三首 其二,晓色夺灯焰，秋寒侵薄帷。漏冲吟思断，风从魂梦归。万虑不婴抱，一心初息机。都忘尘土上，裘马斗轻肥。,3
Ming,王震,瑞椰树分三干并起结实古未有也,椰树由来是直生，云何创见突三茎。昂霄竞彩侵云绿，参汉连科弄月明。南北杨华都挺秀，春秋舞干总奇青。更欣结果齐珠缀，一路添株耸太清。,5
Tang,李华,其五,汉皇修雅乐，乘舆临太学。三老与五更，天王亲割牲。一人调风俗，万国和且平。单于骤款塞，武库欲销兵。文物此朝盛，君臣何穆清。至今壝坛下，如有箫韶声。,2
Song,无名氏,涵碧堂,方塘纳霁景，一碧共晴寒。龟鱼桥不隔，霞鹜镇相看。其谁领胜解，结束小阑干。微波坐来息，人意亦平宽。,3
Yuan,危素,邓叟时可大寒中见过，语余曰：“余今六十八岁矣，有一子在闽，三年无消息，顾贫且病，无所依倚，不能无求于世。”余悲之，欲济之，橐无一金。相对叹息，追和苏子赠扶风逆旅诗，载之简轴，不以送叟,邓翁老耄食无粮，卧病愁多白发长。千里南闽无过燕，五更秋雨乱啼螀。年来破屋尘生甑，岁莫空山雪似墙。愧我相逢贫到骨，悲歌此曲意苍茫。,4
Ming,史锦林,风行水上自成文,著水轻柔风正薰，光摇凝碧静生文。徐来砌作鱼鳞细，折处回看蟹眼分。曲岸流花应有态，长空浴月直无垠。心唯不竞开生面，遥接南离五色云。,5
Yuan,僧克新,酬黄伯成见寄,金华仙伯头如雪，乱后殷勤远寄诗。白石洞中题壁处，人烟今不似当时。,4
Qing,王倩,剪湘云 兰舟居士写湘夫人于扇，雾鬓风鬟，飘飘有凌云之意，为填此解,螺髻堆烟，鮹衣剪雾。问踏浪呼龙，几度来去。木落天空秋渺渺，极目佳人何许。讶西风、寒到洞庭波，犹弄珠延伫。惆怅岸芷汀兰，寄愁无处。只月姊封姨，相伴容与。犀佩玲珑蛟带缓，约住巫云缕缕。颤芙蓉、仿佛降湘君，又神灵飘雨。,6
Qing,卞梦珏,湖楼,一湖幽况送诗篇，画阁初晴暮卷帘。两岸烟岚飞鹤点，数声钟磬醒鸥眠。山从虚镜遗真影，塔向空天立自然。多少白云分片段，悠悠竟与远峰连。,6
Yuan,王晔,倘秀才,那问亲的无礼法将我来劫夺。若是我不许聘我可有甚么罪过。彭大云：哎哟。你这小孩子家就学得放泼那。正旦唱：知他是您行凶也那我放泼。媒婆云：喜事不要嚷。姐姐。你则许了罢。正旦唱：你休言语。怎成合。可正是望梅止渴。,4
Tang,邢象玉,古意,家中酒新熟，园里叶初荣。伫杯欲取醉，悒然思友生。忽闻有奇客，何姓复何名。嗜酒陶彭泽，能琴阮步兵。何须问寒暑，径共坐山亭。举袂祛啼鸟，扬巾扫落英。心神无俗累，歌咏有新声。新声是何曲，沧浪之水清。,2
Ming,王民俊,挽贞烈为林惶春妻徐氏作,山自淩凋水自乾，一腔心事付双环。颓流泛柏空濡急，砥柱回澜却等閒。匪石不波横濑月，行云深锁么高山。遥怜万劫湘江水，不洗湘妃竹半斑。,5
Qing,丁宝濂,追怀刘壮肃公①,海氛骚动寇东瀛，诏起将军斧钺征。柱可擎天悲末劫，戈难返日坏长城。六年未了生前事，三郡空传身后名。惆怅大潜山下路，英魂凭吊不胜情。,6
NanBei,萧纶,扬州僧正智寂法师墓志铭,缘城虚假，欲海漂深；三相难久，八风易侵。实惟上德，为龙为光。凝情内莹，被采外扬。微言折角，精义解颐。有同商生，譬彼名翳。妙法方永，慧水停滋。五通轸慕，四众增悲。,1
Ming,王爌,鹤峰谒文忠,视草曾分玉陛春，老来随地寄征轮。空山古刹馀三适，野渡长桥见二新。绝代文章传石室，千秋香火护江神。临湘敢作招魂赋，同是飘零万里人。,5
Qing,王渭贤,挽张之洞联,公论在人间，处从新去故之交，只手扶危，未可模棱非味道；天恩逮泉下，援因事有功之义，易名表异，不惭威望匹湘阴。,6
Song,古汴高士,炼丹台,洞角丹砂吐锦云，龟毛铅彩瑞氤氲。我来收入县胎鼎，炼到洪濛未剖分。,3
Yuan,周霆震,闵新安,路泣颠微步，原涂枕积骸。孙恩将入海，李祐起平淮。奔溃蛾投火，攀援蚁附厓。熊兵闻禁暴，坐觉众心怀。,4
Yuan,李祁,和友人见寄,碧天如水暮云收，又见江南一片秋。乱后年华多荏苒，客中踪迹故淹留。露漙金井桐阴薄，月上瑶阶竹影脩。遥想辕门凉气早，壶浆来往百无忧。,4
Ming,王直,端午日观打球射柳应制 其一,玉勒千金马，雕文七宝球。鞚飞惊电掣，仗奋觉星流。欻过成三捷，欢传第一筹。庆云随逸足，缭绕殿东头。,5
Ming,方鹏,生日招远林,劳劳六十又三年，半在愁边半客边。假我馀生还对酒，与人多忤合归田。花前卧疾妨春事，枕上敲诗失夜眠。此日江村期一醉，浅沙深竹系吴船。,5
Yuan,周权,卜隐次韵,养钝习成癖，居贫道已闻。蒲团延客话，芋火就僧分。林润夜疑雨，窗寒曙拂云。丛丛墙下菊，书暇亦锄耘。,4
Tang,上官仪,假作赠别诗,离情弦上急，别曲雁边嘶。低云百种郁，垂露几行啼。,2
Ming,文徵明,其三,明经三十载，潦倒雪盈簪。疾病乘虚入，摧颓觉老侵。安心方外药，适趣个中琴。澹泊穷生计，高人独赏音。,5
Ming,王达,题山水,一曲清琴酒一卮，烟萝赢得任栖迟。千峰黛色岚消后，十里菱花子结时。水气入楼人不觉，秋声到树鹤先知。世无谢朓谁同语，对画空成万古思。,5
Tang,浩虚舟,王者父事天兄事日赋（以子弟诚贤国家靡失为韵）,二仪覆载。德之广者唯天。三光照临。明之大者唯日。故王者于天也。父事无怠。于日也。弟恭靡失。布和施令。将成不宰之功。明目达聪。欲亚无私之质。当其万邦作贡。四海为家。仰元气而晨昏靡隔。指阳精而伯仲非赊。草色难穷。屡轸南陔之恋。棠阴易匿。常思棣萼之华。所以化洽中原。祥臻上国。法寒暑观从政之道。无薄蚀见相容之德。登封泰岳。犹疑陟岵之时。展礼东郊。似望在原之力。爱敬无斁。恪恭尽虔。窥一气异历山之泣。攀六龙为荀氏之贤。覆焘成功。且异靡瞻之义。古今垂象。难穷以长之年。且夫致敬唯精。倾心仰止。谁婴同席之乱。谁效攘羊之旨。曾闻有阙。远怀几谏之心。每惧曰明。宁有远游之理。所以法前哲。规后嗣。播洪猷。恢至美。教天下之为人子者矣。又若卑已谦恭。端心恺悌。同明无终鲜之叹。可爱有既和之体。桑榆未及。鲁卫之道咸兴。葵藿皆倾。管蔡之雠不启。所谓扶枝叶。固根蒂。播仁风。匡大礼。教天下之为人弟者矣。范人伦者。莫先于元首。遵孝理者。在致乎精诚。必有尊也。天其父。必有先也。日其兄。九服洽和。若嗣高于广大。万机洞照。契承照于贞明。故得孝道日彰。休声风靡。指圆盖兮钦若。仰红轮兮翼尔。由是海内无贼子奸臣。吾君如此。,2
Song,嵩禅师,戏悼如禅师,继祖当吾代，生缘行可规。终身常在道，识病懒寻医。貌古笔难写，情高世莫知。慈云布何处，孤月自相宜。,3
Ming,王在晋,其二,青帝宫随斗柄春，碧幢宝盖拥勾陈。遥连北海长迎气，不许东山一效颦。台上云封犹是汉，树头风雨却疑秦。雁回绝顶夕阳下，独向峰前酒数巡。,5
NanBei,吴均,大垂手,垂手忽迢迢，飞燕掌中娇。罗衫恣风引，轻带任情摇。讵心长沙地，促舞不回腰。,1
NanBei,张缵,故左氏尚书忠子沈憎旻墓志铭,渐东振古，龟组三袭。政若解绳，吏如燥湿。十升龙管，四至九卿。居高首映，比德腰明。,1
Tang,于可封,至人心镜赋（以人心融道清鉴应物为韵）,庄生有言曰。至人用心若镜。有旨哉是言也。夫镜也者。以明为体。是故有来而必应。心也者。以静为照。亦可不思而元通。拂拭生光。挂新台而月满。罔象求得。映赤水而珠融。若鍊心而比镜。信清明而在躬。尔乃以镜为心。因心载考。菱花发而偫象生。灵府开而万物保。斯镜之精明。谓人心得道。至人所以卑其性而遗箴。弱其志以虚襟。听无声之乐。和天籁之音。明白四达。照幽烛深。希洞视而元鉴。在无心而用心。苟能忘已。作虚舟之泛。必保其光。得秦镜之鉴。我邦君皇宗之子。天人之英。体以合道。冲融混成。其用心也。达至人之妙理。其朗鉴也。同水镜之澄清。开意而圆照。吐心而自明。妍媸莫能藏其象。鬼神莫以遁其情。绝毋意与毋我。固不将而不迎。悬彼高鉴。求乎有贞。睹处子兮调脂粉。争捧心兮效蹙嚬。丑者自丑。新者自新。形美恶而区别。吾何情于知人。愧匪桃夭。宁容比證。对香奁而呈貌。虑柔姿而不称。有待良人。非徒好胜。因兹伫赏。必冀象应。红粉蛾眉。趋而竞谒。宛其素质。髧彼元发。类芙蓉之映水。若姮娥之向月。大明无私。众鉴不歇。光之所烛。照及微物。庶有假于恩辉。幸留心于剪拂。,2
Yuan,王士熙,其二,何处春来好，城南尺五天。地幽迷晓树，花重压春烟。上客抛罗袂，佳人舞画筵。晚来清兴熟，移坐曲池边。,4
Song,王寀,题紫团山三十六景 鸱尾山,天借溪头奠佛居，全将帝所作规模。汉家不识真鸱尾，何笑区区问越巫。,3
Yuan,僧克新,送王尚书还朝兼简张学士,文采丹山一凤毛，是藩征饷独贤豪。飞帆转海南风正，曳履趋廷北极高。花拥御筵歌《湛露》，香浮宫瓮赐蒲萄。朝回为报张燕国，莫把新诗夺锦袍。,4
NanBei,鲍照,代陆平原君子有所思行,西上登雀台，东下望云阙。层阁肃天居，驰道直如发。绣甍结飞霞，璇题纳行月。筑山拟蓬壶，穿池类溟渤。选色遍齐代，徵声匝邛越。陈钟陪夕燕，笙歌待明发。年貌不可还，身意会盈歇。蚁壤漏山阿，丝泪毁金骨。器恶含满欹，物忌厚生没。智哉众多士，服理辨昭昧。,1
WeiJin,裴秀,新诗,姬文发号令，哀穷先令贱。齐景吐德音，益治一国半。,0
Yuan,吴仁杰,送汪水云入湘,碧水波翻海亦摧，奋身鳌背护蓬莱。忍随天上红云散，却驭关中紫气回。大道有形须变化，玄关无钥任敲推。携琴更拜苍梧野，犹想南薰入调来。,4
Ming,王淮,中秋怀吴廷圭,秋满瑶台夜未央，美人何处醉传觞。烟霞城郭山光霁，风月楼台水气凉。帘捲桂花香满席，屏开梧叶影侵床。紫箫吹断霓裳曲，鹤在遥林梦正长。,5
Yuan,僧至奂,其二,老去高情独放歌，新亭结构近沧波。狎鸥泛渚知人意，稚子应门喜客过。山色湖光春浩荡，碧梧翠竹雨婆娑。绝胜池上山公子，醉著江东白鹭蓑。,4
Yuan,僧行端,次韵答林首座,一房閒寄长松下，残喘谁留如病何。为报南山旧玄侣，幻华光景已无多。,4
Qing,王鸿图,挽曾国荃联,威名震四海而遥，运翊中兴，卓然是伊吕经纶，皋夔事业；惠泽遍三江以外，碑镌德政，所冀有钟王书法，班马文章。,6
Qing,丁宝濂,贺吴上花表弟举子,是真天上玉麒麟，来与延陵作替人。摩顶早知非俗器，试声当可并儒珍。一枝丹桂经秋茁，五色明珠入掌新。岳降有灵应未已，他年生甫更生申。,6
Qing,王鼎昌,挽张之洞联,其生也荣，其死也哀，宰辅如公孰继武；吾将安仰，吾将安放，昊苍何意丧斯文。,6
WeiJin,左思,招隐诗二首 其一,杖策招隐士，荒途横古今。岩穴无结构，丘中有鸣琴。白云停阴冈，丹葩曜阳林。石泉漱琼瑶，纤鳞或浮沈。非必丝与竹，山水有清音。何事待啸歌，灌木自悲吟。秋菊兼糇粮，幽兰间重襟。踌躇足力烦，聊欲投吾簪。,0
Qing,方浩,依韵和朱性之忆南山亭旧游,扪葛清游日，联吟暂喜同。山亭云护白，枫径屐黏红。度涧微泉响，窥岩暗穴通。听钟思往事，林壑几秋风。,6
Qing,王芑孙,清明后十日陈古华农部招同秦小岘舍人邵荻香徐郎斋两孝廉小饮肄书簃次小岘韵 其一,无多觞政客须遵，烟禁才逾十日新。绵雨勒成寒食景，好风吹聚故乡人。酒如不饮孤良会，花但闻名逗远春。已是匆匆三月尽，未宜愁过浴蚕辰。,6
NanBei,徐伯阳,日出东南隅行,朱城璧日启朱扉，青楼含照本晖晖。远映陌上春桑叶，斜入秦家缃绮衣。罗敷妆粉能佳丽，镜前新梳倭堕髻。圆笼袅袅挂青丝，铁钩冉冉胜丹桂。蚕饥日晚暂生愁，忽逢使君南陌头。五马停珂遣借问，双脸含娇特好羞。妾婿府中轻小吏，即今来往专城里。欲识东方千骑归，蔼蔼日暮红尘起。,1
Qing,方朝,出峡,烟横山根青，日落水面赤。孤村牛羊下，出峡景已夕。网罟归澄潭，麇麚恋幽石。苍然前林远，江天月流碧。山水信足佳，其如在于役。,6
Tang,王元,登祝融峰,草叠到孤顶，身齐高鸟翔。势疑撞翼轸，翠欲滴潇湘。云湿幽崖滑，风梳古木香。晴空聊纵目，杳杳极穷荒。,2
Song,万俟绍之,冬闺怨,塑出狮毬对画阑，笑呼女伴傍前看。宫鞋湿透犹堪著，未抵空闺绣被寒。,3
WeiJin,孙绰,其三,人亦有言，瑜瑕弗藏。朗公囧囧，能韬其光。敬终慎始，研核微章。何以取证，冰坚履霜。,0
Qing,王浩,纪游,海上蓬莱昔已游，千山登眺又从头。龙泉缥渺云间住，佛顶岧峣天上游。如水月明山作岛，凌空梵宇蜃为楼。此中名胜侔东鲁，特为精蓝十日留。,6
WeiJin,郗超,答傅郎诗,森森群像，妙归玄同。原始无滞，孰云质通。悟之斯朗，执焉则封。器乖吹万，理贯一空。（一章）昔在总角，有怀大方。虽乏超诣，性不比常。奇趣感心，虚飙流芳。始自践迹，遂登慧场。（二章）迹以化形，慧以通神。时欤运欤，遘兹渊人。澄源岭本，启此归津。投契凯入，挥刃擢新。发悟虽迹，反观已陈。（三章）暧暧末叶，运钟交丧。绵绵虚宗，千载靡畅。谁能慜中，仰谐冥匠。并辔一方，明心绝向。（四章）明向若易。潜行谅深。时惟同得。婉转嘿寻。望关启扉，披帷解衿。情兴未足。祈我冲箴。（五章）冲箴之往，岂伊璠玙。通无不畅，分靡不劬。何以融之，本际已无。即心既尽，触族自虚。（六章）,0
Ming,王蒙,其三,英雄千岁后，春草没古墓。王气霄间电，富贵薤上露。百战争山河，埋骨只数步。,5
Qing,王恕,杂体次韦苏州韵 其一,蠹鱼恣贪饥，编简偷齧蚀。妄想神仙寿，不复分黑白。典谟何炜煌，缥缃为装饰。微虫偶伤残，明者生疑惑。河洛出图书，天地留声色。龙龟欲呈祥，蠹鱼何时息。,6
Qing,巴泰,西山晴雪,晓向初阳已半融，尚余不尽乱云中。偶然幻相知难久，露出青山气象雄。,6
Ming,叶宪祖,汉宫春,末上：杜子奇穷。叹生来轗轲。骨肉西东。聘得文姝赵女。两擅才容。豪门相逼。仗鱼娘女侠帲幪。成婚后。春闱同赴。谁知触怒奸雄。失意惭归故里。赖佳人激勉。奋志登庸。更寄新词称庆。京邸相逢。温郎情致。为投诗竟遂牵红。看一对鸾鎞分合。总关多少情踪。,5
Tang,眉娘,和卓英英理笙,但于闺阁熟吹笙，太白真仙自有情。他日丹霄骖白凤，何愁子晋不闻声。,2
Tang,王继勋,句（一作刘乙诗）,扫石云随帚，耕山鸟傍人。,2
Ming,王屋,临江仙 顾四城北新居,独访柴门深竹里，板桥流水斜通。渔舟泊处暮云重。数家横浦上，一径入烟中。丛木暗妨樵路远，鹭鹚飞破霞红。轻雷隐隐小池东。藕花鲜着雨，菱蔓弱牵风。,5
Qing,王云龙,岩豅寺,不漱龙湫近十年，重来诗思在花前。碧鸡已断吹璈响，黄鹤犹悭搁笔篇。洞口晴绡横古木，潭心寒玉映遥天。避秦何必桃源问，咫尺琴高是散仙。,6
Yuan,王仁辅,惠山诗,红杜溪边舣小舟，青莲宇内作清游。土花绣碧淡如画，岚翠泼云浓欲流。短李清风存古意，大苏团月洗春愁。摩挲泉石舒长啸，未羡神仙十二楼。,4
Yuan,契哲笃,题商德符李遵道合作竹树图,槎牙老树根盘石，楚楚霜筠护碧苔。古怪清奇俱绝笔，颉颃好手为谁开。,4
WeiJin,夏侯湛,虞舜赞,有虞愔愔，揖让鼓琴。垂拱临民，咏彼南音。世澄道玄，天下混心。思我王度，如玉如金。,0
Tang,白衫举子,歌①,执板狂歌乞个钱，尘中流浪且随缘。直饶到老常如此，犹胜危时弄化权。,2
Ming,王叔杲,初冬登大伾山,初冬飞盖拂晴云，共陟嵯峨探秘文。河势已非神禹凿，山形还是太行分。崖端想像悬金粟，洞口虚无散紫氛。登眺壮怀聊此寄，酒阑归路已斜曛。,5
Tang,王景,奉和九月九日登慈恩寺浮图应制,玉辇移中禁，珠梯览四禅。重阶清汉接，飞窦紫霄悬。缀叶披天藻，吹花散御筵。无因銮跸暇，俱舞鹤林前。,2
Tang,文德皇后,春游曲,上苑桃花朝日明，兰闺艳妾动春情。井上新桃偷面色，檐边嫩柳学身轻。花中来去看舞蝶，树上长短听啼莺。林下何须远借问，出众风流旧有名。,2
Ming,王翰,闻性空居士病愈,问讯维摩室，秋深病稍除。翻经仍傍暖，补衲乍临虚。寂寞思闻楚，暌离叹索居。西来同逝水，不肯寄双鱼。,5
Yuan,僧至仁,其四,梅花报春信，竹外香风吹。青山与世隔，幽意何人知。冰霜政严洁，云石相因依。伫立望归鹤，月上寒松枝。,4
Song,王资深,思归赋,禄有可慕，禄有可去。何则？移孝为忠，曾无内顾，则禄可慕而可据；上有慈颜，以喜以惧，故禄可去而不可寓。噫！吾父八十，母发亦素，尚尔为吏，夐焉遐路。嗷嗷晨乌，其子反哺，我岂不如，菀其谁愬？惟秋之气至，憀慄而感人，日兴愁思，侧睇江滨。忆为童子，当此凛辰，百果始就，迭进其珍。时则有紫菱长腰，红芡员实，牛心绿叶之柹，独苞黄肤之栗。青芋连区，乌椑五出，鸭脚受采乎微核，木瓜镂丹而成质。青乳之梨，赪壶之橘，蜂蛹淹鹾，榠楂渍蜜。膳羞则有鵁鶄野雁，泽凫鸣鹑，清江之膏蟹，寒水之鲜鳞。冒以紫姜，杂以茭首，觞浮萸菊，俎荐菁韭。坐溪山之松篁，扫门前之桐柳。仆侍不哗，图书在右，或静默以终日，或欢言以对友。信吾亲之所乐，安闾里其滋久。切切予怀，欲辞印绶。固非效渊明之褊心，耻折腰于五斗，盖自成人以及今，未尝一日侍旁而称寿。岂得不决去于此时，将贻悔于厥后？,3
Yuan,李行道,寄生草,便是那狠毒的桑新妇。也不似你这个七世的娘。倒说我实心儿主意瞒家长。搽旦云：谁着你背地𥚃养着奸夫。还强嘴那。正旦唱：他道我共奸夫背地常来往。他道我会支吾对面舌头强。不争将滥名儿揣在我跟前。姐姐也便是将个屎盆儿套住他头上。,4
Tang,任希古,奉和太子纳妃太平公主出降,帝子升青陛，王姬降紫宸。星光移杂佩，月彩荐重轮。龙旌翻地杪，凤管飏天滨。槐阴浮浅濑，葆吹翼轻尘。,2
Tang,李阳冰,庶子泉铭,贤哉宫相，牧此滁上。政成务，心閒迹放。探幽近郭，选奇謺嶂。疏石导泉，飞流泻涨。蓄泄潭洞，嵚空演漾。澄注县瀑，千名万状。能谐吏隐，吻合意匠。退食自公，尔和予唱。遗检舍局，体逸神王。勒铭层崖，来者斯尚。,2
Song,醉客,诗一首,行尽蓬莱弱水源，今朝忍渴过昆崙。兴来莫问酒中圣，且把金杯和月吞。,3
Yuan,汪广洋,与栾凤同使广陵马上口占,昔为歌舞地，今为争战场。与君骑瘦马，联辔蹋斜阳。荒草侵合路，苦蒿生过墙。遥怜鲍明远，词赋最凄凉。,4
Song,毛直方,其六,黄昏船泊有邻居，明朝船散又还无。君笑我如浮萍草，我看君似水中凫。,3
Yuan,李达衷,次李稼亭（谷）平海越松亭韵,地尽沧溟不复东，南来喜见万株松。露凝日彩涓涓滴，风作涛声细细舂。仙迹已陈同卉木，雄姿不俗陋槐龙。倚栏纵有留连意，景胜还疑未肯容。,4
Song,孔平仲,其二,鸣玉东西府，藏舟辰巳年。盐梅捐鼎实，箕尾返星躔。阴德元丰政，遗书太史编。后人瞻彷佛，图像在凌烟。,3
Song,万俟绍之,次新竹韵,箨粉飘零干拂檐，午阴比似旧时添。栖留薄雾生秋意，勾引清风涤夏炎。弱质自同诗骨瘦，新竿也学舞腰纤。丁宁养就化龙杖，休劈轻丝织绣帘。,3
Song,方千里,还京乐,岁华惯，每到和风丽日欢再理。为妙歌新调，粲然一曲，千金轻费。记夜阑深醉。更衣换酒珠玑委。怅画烛摇影，易积银盘红泪。向笙歌底。问何人、能道平生，聚合欢娱，离别兴味。谁怜露浥烟笼，尽栽培、艳桃秾李。谩萦牵，空坐隔千山，情遥万水。纵有丹青笔，应难摹画憔悴。,3
Yuan,岑安卿,悼吴武伯,儒林正衰落，武伯又何如。白发双亲泪，黄泉万卷书。仪刑宗吾旧，交彩戆花馀。应有修文约，相从地下居。,4
Yuan,邾经,三友图,冰雪淡相看，心期许岁寒。莫同桃李伴，容易及春残。,4
NanBei,吴均,其二 秦王卷衣,咸阳春草芳，秦帝卷衣裳。玉检茱萸匣，金泥苏合香。初芳薰复帐，馀辉耀玉床。当须晏朝罢，持此赠华阳。,1
Song,王陶,异服,辛有叹被发，赵灵喜胡服。遂成陆浑戎，终有沙丘辱。用夷反变夏，亡礼以从俗。先王仁义术，讵用此求福。齐桓九合功，不以兵车毂。仲尼叹微管，几为左衽属。尔来豪侠儿，往往异装束。耀武何必然，禦戎有前躅。余敢告司关，异服宜禁肃。,3
Ming,王崇献,河决歌,八月九月河水溢，贾鲁堤防迷旧迹。涓涓起自涧溪间，顷刻岸崩数千尺。我行见此殊衔恤，观者如堵咸股栗。怒气喷却九天风，声若万雷号镇日。晡时东注如海倒，平原千里连苍昊。人家远近百无存，禾黍高低付一扫。人民垫溺不知数，牛羊畜产何须顾。仓皇收拾水中粮，拟向他乡度朝暮。每思山东富庶乡，百年生育荷吾皇。哀哉河伯何不仁，忍使一旦成苍茫。闻道当年瓠子河，兴卒十万功不磨。况复曹南水势雄，庙堂发策当如何。君不见东村子父兮救子父先死，又不见西村女母子相持死不已。安得治河最上策，流泪匍匐献天子。,5
Yuan,王奕,和罗隐诗再题多景楼,老了英雄费了吟，鹿儿化马不消寻。死生寿夭苍生命，治乱存亡上帝心。嶓冢西来山叠叠，焦金东望海深深。眼前参透坎中画，始识恒河只寸涔。,4
Yuan,释良琦,题春山飞瀑图,忆昔东留雪窦寺，寺门瀑布两峰悬。银汉翻涛迸落地，玉龙破山飞上天。洗盏每临春涧曲，翻经时坐古松前。披图不觉尘梦醒，日暮空堂生海烟。,4
Tang,吉师老,题春梦秋归故里（一本无秋归故里四字）,故国归路赊，春晚在天涯。明月夜来梦，碧山秋到家。开窗闻落叶，远墅见晴鸦。惊起晓庭际，莺啼桃杏花。,2
Qing,于成龙,恩假归里葬亲过固关作,行行复过井陉口，白发皤皤非旧颜。回首粤川多壮志，劳心闽楚少馀閒。钦承帝命巡畿辅，新沐皇恩出固关。四十年前经过地，于今一别到三山。,6
Ming,文徵明,病中 其一,久病生虮虱，搔头有雪霜。自怜身蹇劣，渐与老相将。拥榻衾裯薄，挑灯刻漏长。意衰神亦倦，心事转茫茫。,5
Qing,王世琛,题昼三照,边草初枯猎马肥，甲光照日散金微。健儿羌笛三声晚，射虎归来雪满衣。,6
Song,王澧,和吴顾道暑雪轩,望处疑蓬岛，天长碧海闲。云霞收玉宇，烟浪涌银山。茶人清谈里，风生两腋间。诗成似西岭，高崄不容攀。,3
Ming,王沂,次仲弟子启签宪过洞庭湖,黄鹤楼前曙色开，吕公矶上首重回。平湖尽处青天近，积雨晴时白雁来。千古战争馀旧垒，百年歌舞废崇台。昔人总逐流波逝，犹想清风被八垓。,5
Song,王羽,朝阳岩二首 其二,东向水西阿，无时景物和。松阴不映户，晓日在烟萝。人迹如行少，山禽似语多。清高知隐者，尘虑自销磨。,3
Tang,王干,句,莫惊此地逢春早，祗为长安近日边。,2
Yuan,朱志道,宗远先生复入虚白斋余喜承教有日因成短歌一章,竹林先生陈夫子，白发鬖鬖垂两耳。著书眼似秋月明，为文思入青冥里。近来学得神仙术，欲向山中餐石髓。世间自有仙人居，何必蓬莱三万里。先生一去竟莫回，我尝劝之留不止。如何擘破山中云，却被茅君强招起。,4
Ming,文翔凤,行至椹涧,风向马蹄鸣，炎天洒汗行。地浮烟树阔，衣挂晚霞明。禁酒缘多病，投骖怯远程。鸟啼如恋客，恰恰和溪声。,5
Tang,成表微,唐故太子洗马博陵崔府君墓志铭,保大之乡，桑乾之湄。泉扃长夜，潜翳英姿。逝于中龄，孰不悽其。崔氏之先，世有英贤。既盛簪笔，亦耀貂蝉。太公之封，千古昭然。孀妻茹荼，令子泣血。邻无相舂，亲有呜噎。志诸贞石，用旌贤哲。,2
Ming,支如增,如梦令 春风,又见东风吹遍，岁岁扰侬庭院。皱了绿萍纹，又皱却桃花面。埋怨，埋怨，忽地暗将人换。,5
Ming,叶著,都门怀古,历历黄图绕帝畿，幽燕从古奠丕基。辽金事去千年久，剩有斜阳似旧时。,5
Tang,李迥秀,奉和九日幸临渭亭登高应制得风字,重九临商节，登高出汉宫。正逢萸实满，还对菊花丛。霁云开就日，仙藻丽秋风。微臣预在镐，窃抃遂无穷。,2
Ming,丁寿昆,踏莎行 次韵,紫燕衔巢，仓庚伏卵。韶光撩乱门谁管。年年不改旧繁华，上林千树红霞散。泉石兴长，貂蝉意短。不堪束带随行懒。一场春梦到江南，起看天末碧云断。,5
Tang,王铤,登越王楼见乔公诗偶题,云架重楼出郡城，虹梁雅韵仲宣情。越王空置千年迹，丞相兼扬万古名。过鸟时时冲客会，闲风往往弄江声。谬将蹇步寻高躅，鱼目骊珠岂继明。,2
WeiJin,王廙,思逸民赋,左披文以遘话，讲六艺之宏敷。,0
Yuan,沈禧,风入松 题石坛道士焚香,暮云收尽紫霄宽。灏气袭衣冠。清泉白石长为伍，松头露、冷滴方坛。此际千林影断，于时万籁声乾。道人星下礼蒲团。宝鼎爇沈檀。风吹霞袂飘飘举，想芳名、已注仙班。东访麻姑跨凤，西邀金母乘鸾。,4
Tang,李深,其二,嵌空横洞天，磅礴倚崖巘。宛如虹势出，可赏不可转。真兴得津梁，抽簪永游衍。,2
Tang,王季友,别李季友,栖鸟不恋枝，喈喈在同声。行子驰出户，依依主人情。昔时霜台镜，丑妇羞尔形。闭匣二十年，皎洁常独明。今日照离别，前途白发生。,2
Ming,王铎,香河县,颓沙河岸挫，茅舍少人关。里鼓烦霜信，客尘老旧颜。乾坤容雾入，田野任谁闲。何日箕岩倦，床寒可俯攀。,5
Tang,僧子兰,河梁晚望二首 其一,水势滔滔不可量，渔舟容易泛沧浪。连山翠霭笼沙溆，白鸟翩翩下夕阳。,2
Ming,王淮,钱舜举画花石子母鸡图,落红香散东风软，灵岩络翠苔纹浅。闲庭昼永日当空，花影团团移未转。两鸡不识春意佳，栖迟也傍庭前花。父鸡昂然气雄壮，独立峰颠发高唱。母鸡喈喈领七雏，且行且逐鸣相呼。两雏依依挟母腋，母力已劳儿自得。两雏啾啾趋母前，有如娇儿听母言。两雏唧唧随母后，呼之不前不停口。一雏引首接母虫，儿腹已饱母腹空。嗟尔爱雏乃如此，不知尔雏何报尔。钱翁摹此悦生意，我独观之暗流涕。劬劳难报慈母恩，漂泊江湖复何济。展图三叹重摩挲，鸡乎鸡乎奈尔何！,5
Yuan,王钝,安化山行二首 其一,万山高处雨声寒，倦客天涯兴已阑。地隔湖湘书故远，云连巴蜀道应难。曾悲夜月青衫湿，又怯秋风白苧单。松菊成荒归未得，病躯深悔误儒冠。,4
Song,刁约,过渔浦作,一水相望越与杭，渡头人物见微茫。翩翩商楫来溪口，隐隐耕犁入富阳。市肆凋疏随浦尽，山峰重叠傍江长。民瞻熊轼咸相谓，太守经行此未尝。,3
Tang,岑参,虢州酬辛侍御见赠,门柳叶已大，春花今复阑。鬓毛方二色，愁绪日千端。夫子屡新命，鄙夫仍旧官。相思难见面，时展尺书看。,2
Yuan,于立,题顾处士竹逸亭,徵君结屋玉山里，个个修篁一尺围。秋声六月起萧瑟，翠雨尽日生霏微。仙人或送青精饭，道士时来白羽衣。清觞雅瑟在盘石，坐看白云天际飞。,4
Yuan,周老山,怀友,里陌依稀故友庐，一生一死竟何如。烟荒树影谁留剑，秋老芦花不寄书。数点斜阳鸦载犊，一拳秋水鹭窥鱼。世间何事非蕉鹿，天地无情可奈吁。,4
Ming,王绅,游善法堂,我爱城南隐者家，一泓流水碧桃花。屋头岩溜飞寒瀑，门外晴岚接晚霞。地僻四时无过客，山暄二月摘新茶。嗟予扰扰劳行役，直欲相从度岁华。,5
Song,王子容,满庭芳 其一 寿京尹,台衮筹边，京师蒙福，两淮谈笑尘清。正銗筒无讼，桴鼓亦稀鸣。阅武分弓角射，催春事、亲劝农耕。何须待，寻花问柳，小队出郊坰。功名。今已就，九重近天，好去辞荣。算人间极贵，何似长生。刺占梅山日月，观二妙，玉纹抨。休辞醉，洛阳花信，香到露华亭。,3
Yuan,僧至奂,寄玉山徵君 其一,草堂风物静朝曛，春日题诗每忆君。涧底松青疑过雨，山头玉气总成云。神鹏未展溟南翮，天马能空冀北群。会见丹阳为内史，笑挥白羽树高勋。,4
Ming,王延陵,王太史张比部同登翠微阁,石磴千盘转，山楼百尺余。窗虚云自入，春暖柳将舒。玉斝浮金液，雕栏俯碧虚。叨陪太史宴，辞赋愧璠玙。,5
Ming,于鉴之,其三,卮酒能当万树萱，上才宁必醉西园。清时肯护文人行，薄俗难称长者言。素魄岂愁频缺辐，苍穹犹恨类欹轩。微词竟得留容冶，宋玉何曾似屈原。,5
Ming,王懋明,同孔加淳父诸君集时济山斋分赋得主人林馆秋,寂寂扬雄宅，清凉几席虚。萸香馈来酒，萤死读残书。霜砌花仍发，风林叶向疏。客怀同宋玉，摇落竟何如。,5
Song,王崇拯,送王棫,渭城杨柳已青青，强住行人听渭城。不问使车归路远，且从樽酒满杯倾。相逢洮塞休兵后，此去秦州照眼明。若立螭头借前箸，且教充国事春耕。,3
Yuan,孟攀鳞,春浦帆归图,涵空水色碧于苔，照眼山光翠作堆。疑是桃花源上客，轻舟天外得春来。,4
Tang,丁仙芝,江南曲五首 其一,长干斜路北，近浦是儿家。有意来相访，明朝出浣纱。,2
Yuan,牛谅,秋林高士图,林皋木叶下，江潭秋水生。灵飙荡阴霭，落景涵虚明。手撷芙蓉佩，目送孤鸿征。冲襟契玄赏，迢遥千古情。,4
Song,王铚,寒食,故国千峰外，孤舟一水滨。天涯未归客，江上欲残春。雁去销魂久，花开坠泪频。东风吹晚雨，芳草路边人。,3
Yuan,吴锳,夜坐,微月耿窗影，回风递铃音。幽子方独坐，警此中夜心。湛然体太虚，不受尘滓侵。明朝接世事，何必论浮沉。,4
Song,王禹偁,其二,移任长洲县，辞亲泪满衣。折腰虽未免，搔首欲何归。晓白霜华重，晴红栗叶飞。江头鸥鸟在，应怪不忘机。,3
Ming,王怿,雨雪曲,朝来朔雪暗遥天，带雨随风去复旋。态比洛神波上出，声疑郢客调中传。斜飘绮户侵帷幕，散入琼楼脆管弦。今日海边苏属国，若为辛苦用和毡。,5
Tang,白云仙人,其十六 白鹤草,白鹤偏有功，叶青花自红。独体伏真汞，长生在林中。,2
Qing,尹永善,寿申汉叟,穿云一曲鹤南飞，奇遇留传赤壁矶。争似今朝碧芦舫，抱琴人自乞铭归。,6
Tang,司空曙,送王闰（一作润）。（一作耿湋诗）,相送临汉水，怆然望故关。江芜连梦泽，楚雪入商山。语我他年旧，看君此日还。因将自悲泪，一洒别离间。,2
Tang,朱湾,送陈偃赋得白鸟翔翠微（一作赋得白鹤翔翠微陈偃下第）,不知鸥与鹤，天畔弄晴晖。背日分明见，临川相映微。净中云一点，回处雪孤飞。正好南枝住，翩翩何所归。,2
Ming,叶盛,曲子驿,戎衣脱却下萧关，坐对环泉半日閒。未是老来筋力倦，马蹄归自贺兰山。,5
Qing,王士禛,清明后三日邹平西郭赋诗,雨歇西原上，莺花事事妍。青山环县郭，白鸟破溪烟。墟落明流外，园林霁景前。永怀兰渚客，行怅暮春天。,6
Yuan,释良琦,冬日罗居仁见过娄东寓舍,晖晖寒日照霜筠，晨起开门见故人。双鬓已斑真觉老，一官初满尚然贫。船中书籍教儿读，筐里诗篇得意新。且尽茅堂一尊酒，梅花柳眼不胜春。,4
NanBei,费昶,赠徐郎诗,汉水如鸡，昆山抵鹊。维皇多士，譬兹珠璞。皎皎名驹，昂昂野鹤。思发泉涌，纸飞云落。射策除郎，明经拜爵。家盈鞶帨，人有丹雘。车载斗量，束之高阁。（一章）并海之斥，奕叶才雄。北邻稷下，南接淹中。礼无变俗，乐有正风。舆人善诵，君子固穷。坐腰青紫，俯拾三公。（二章）曰子大夫，有声有度。山东只立，关西独步。奋翮高云，扬镳远路。王侯十辟，英杰三顾。貌若断山，心如武库。（三章）昔闻旧矣，寤寐咏歌。我刺未书，君骖肯过。爱而不见，独抱萦波。晨瞻洛汭，夕望江沱。方年已叔，乃遇萧何。（四章）何用好仁，从游则变。何用祛鄙，万顷斯见。子亦绝伦，争驱前彦。斧藻其德，雕龙其绚。（五章）殷勤胶漆，留连琴酒。居徒壁立，妪亦粗丑。纺绩江南，躬耕谷口。庭中三径，门前五柳。子若弹冠，余当结绶。（六章）,1
Tang,李赤,姑熟杂咏（一作李白诗） 灵墟山,丁令辞世人，拂衣向仙路。伏鍊九丹成，方随五云去。松萝蔽幽洞，桃杏深隐处。不知曾化鹤，辽海归几度。,2
Qing,王豫嘉,寄叶子吉学士,青山雨初歇，新凉上庭砌。剪蔬罗盘餐，禄薄无过费。况与数君子，纫兰结素契。分座列高台，飔飔南风至。久迹城市间，草木鲜嘉岁。欣瞻天宇旷，远林吐苍翠。胸中有丘壑，何处非幽寄。落日下平芜，暮钟起楼际。槐花堕阶黄，丹萤流衣袂。月明东邻树，泠泠清露坠。倾觞闻晚香，高谈羲轩世。怀彼古昔人，终夜难成寐。,6
Yuan,李祁,题画鹰,劲翮排霜戟，天寒气转骄。草间狐兔尽，侧目望青霄。,4
Yuan,宋濂,其三,几番花信逐时添，诸柘新篘酒正甜。莫道晓风犹料峭，内家新赐却寒帘。,4
Ming,王庭,潼关,关门高锁处，飞鸟不能过。雉堞连群嶂，风烟俯大河。代更千战少，势在一夫多。入夜闻刁斗，军声壮若何！,5
Qing,王照圆,题阮太师母石室藏书小照,《籑诂》研经万卷收，嫏嬛仙馆翠烟浮。斋名积古从公定，室有藏书是母留。俭素时妆无一点，丹青小照足千秋。应知淡月疏桐夜，缅想音容在选楼。,6
Tang,缺名一,其十,天下恶官职，不过是府兵。四面有贼动，当日即须行。有缘重相见，业薄即隔生。逢贼被打煞，五品无人诤。生住无常界，攘攘满街行。只拟人间死，不肯佛边生。,2
Ming,王克复,吴门怀古,昔日馆娃处，繁华空故丘。枫桥霜落夜，茂苑月明秋。响屟青苔没，香泾锦缆收。伤心歌舞地，一任糜鹿游。,5
Yuan,汪炎昶,挽毕宰二首 其一,奥学深探本，亨衢早著鞭。浮云时事改，皦日大名全。馥荦霜篱菊，清瓢雪窦泉。善人终不起，犹谓有苍天。,4
NanBei,徐摛,冬蕉卷心赋,拔残心于孤翠，植晚玩于冬馀。枝横风而悴色，叶渍雪而傍枯。,1
Ming,方文,旅夜,客舍已凄苦，况闻风雨声。一杯消永夜，孤烛坐深更。饥鼠分行出，寒鸡失次鸣。此时心眼静，历历悟浮生。,5
Qing,王安国,游蒜山 其一,杖策期我侣，极目烟岚飞。披径蹑层冈，缘源面修埼。空水寒无姿，淡绿生已微。蹉跎一老僧，隔涧开山扉。延客坐松寮，梵响生清机。谷幽光易暝，江远声逾稀。众籁窅然合，心清无是非。憩久神弥惬，徙倚怛忘归。举手谢前岭，逶迤穷林霏。,6
Song,王氏,雪中观妓,梁王宴罢下瑶台，窄窄红靴步雪来。恰似阳春三月暮，杨花飞处牡丹开。,3
Tang,王彦威,宣武军镇作,天兵十万勇如貔，正是酬恩报国时。汴水波澜喧鼓角，隋堤杨柳拂旌旗。前驱红旆关西将，列坐青娥赵国姬。寄语长安旧冠盖，粗官到底是男儿。,2
Yuan,李谦,栖霞观留赠炼师姚从道,峰峦郁回环，细路入林莽。行行十许里，中旷得平壤。仙家此卜筑，基构自畴曩。门外水东注，屋头山直上。忘机麋鹿驯，得地桑麻长。道者三数人，力耕足充养。老我萦世务，迫隘困羁鞅。一昨款松扉，襟怀顿开爽。因君竟夕话，动我烟霞想。何当谢俗纷，山林遂长往。,4
Song,史徽,大观间题南京道河亭,谷雨初晴缘涨沟，落花流水共浮浮。东风莫扫榆钱去，为买残春更少留。,3
Ming,王翃,乌栖曲,深宫乌啼天未旦，城头击鼓明星烂。吴王宴罢星已希，繁霜落树乌惊飞。,5
Tang,僧正原,其三,刘民周续岂颠痴，弃世犹求远大师。今日幸逢玄旨在，须将心地种禅枝。,2
Qing,释大汕,访梅谷和尚不值宿南涧寺有怀,入门不见鼓瑶琴，冷落苍萝满地阴。古树寒云孤客梦，空潭明月故人心。猿飞绝壁窥孙确，鹤立高枝忆道林。一夜泉声来枕上，不知何处更追寻。,6
Qing,方朝,开先寺观瀑布,客寻瀑布来，恰到云归处。层峦耸万叠，悬霤空中注。白昼泻银潢，中天昭太素。逝者无终穷，千秋等朝暮。古寺枕寒渊，苍崖喷长雾。蛟龙卜灵窟，形神洽幽趣。洗心视听外，无言发清悟。,6
Song,方审权,挽德润,力挽端平疏，追还元祐风。祇今名未正，自古直难容。去国身如叶，忧时鬓易蓬。转输烦计使，镇抚仗元戎。化寓文章内，人游礼乐中。五年怀赤子，一念契苍穹。宠仅优奎阁，言犹简帝聪。顿忘前席召，虚抱死疆衷。预决同师鲁，先知即了翁。至诚存素履，定力见临终。族党哲人逝，朝家善类空。我为天下哭，非但哭吾崇。,3
Qing,王遵坦,咏古玉镜,世间铜臭久尘埋，圆璧千年出洛街。晓步相随双凤佩，晚妆应照九鸾钗。微茫斑驳云生面，错落光明月入怀。最好琼楼伴仙子，素娥斜捧上瑶阶。,6
Song,王觌,送中济侍郎帅庆分韵得十字,承平万事康，干戈百年戢。蠢战彼西戎，乃敢侮边邑。庆阳用武地，战士一当十。指纵惟其人，破竹在呼吸。堂堂高平君，谋帅公论及。拥麾当一面，意气动百执。圣时务怀柔，阃寄贵安辑。贺兰黄口儿，焉用长缨絷。方当仁草木，况忍尚首级。伫见贡琛人，还从玉关入。,3
Yuan,宋禧,七月廿五日题崇安驿壁,到得崇安驿，初闻打鼓声。白衣知不悔，乌帽出相迎。考艺思前辈，明经愧后生。往还愁远道，老病重关情。,4
Yuan,耶律楚材,其三,破船无渗漏，流水不能沈。雾锁青山秀，花藏古径深。白云陪野兴，晴月洗烦襟。绝后重苏息，飞花枯木林。,4
Song,王文卿,麻姑坛,漉酒巾笼五岳冠，懒携琴鹤上朝端。丹房昼睡烟霞暖，紫府夜归星斗寒。诗就几教山鬼泣，剑灵那许俗人看。麻姑报道桑田变，一曲仙棋尚未残。,3
Ming,王嗣经,陈荩卿杏花村移家因纳姬,不离井闬近移家，草径茅堂带郭斜。岂为秘书增斗帐，转因载牍问香车。新人路半邀桃叶，邻舍篱根问杏花。何事多情旧时燕，随君将子过檐牙。,5
Ming,王錂,玉芙蓉,末：臣景差进酒。祥云接凤城。仙仗瞻龙衮。会箕畴敛福。轩筴长春。霓裳竞度飞仙曲。露掌齐称上寿觥合前。,5
Yuan,吴当,山居图,茅屋在林阴，桃花夹径深。远山浑似黛，游客总能吟。杳杳穿云杖，萧萧坐石琴。展图怀旧隐，便欲解朝簪。,4
Qing,丁澎,过长洲吴瑶如郡守招饮漫赋,悲歌燕市意何穷，汝向南行我向东。十九年归苏属国，二千石重汉吴公。他时苦忆淞江鲙，此夜愁闻塞北鸿。休傍姑苏问麋鹿，荒台空锁白杨风。,6
Yuan,周伯琦,其五,侵晨度偏岭，凛凛气何偏。独石出平地，青山半似燕。近郊初见树，夹道更流泉。向午衣频减，羁怀始豁然。,4
Song,王道,题天台明岩,自古悬崖深蔽日，此心圆镜本无尘。会知明暗非关石，便是岩中得道人。,3
Ming,王嗣经,其四,武骑暄阗卫富平，红灯千队导蜺旌。三山火炤琼花发，人在南天赤玉京。,5
Song,丘无逸,题涪州双鱼次刘郎中韵,谁将江石作鱼镌，奋鬣扬鬐似戏莲。今报丰登当此日，昔模形状自何年。雪因呈瑞争高下，星以分宫较后先。八使经财念康阜，寄诗褒激守臣贤。,3
Qing,王式丹,秋日共诸同人过圣安崇效二寺 其一,尚书清兴属萧晨，野寺烟光洽主宾。莫讶门前驻车马，官场自有爱閒人。,6
WeiJin,曹睿,月重轮行,天地无穷，人命有终。立功扬名，行之在躬。圣贤度量，得为道中。,0
Tang,司马承祯,其六 图画王君乘鹤驻在缑氏山头举手谢时人并作周国帝王仪仗及时人众等望不得到及王君控鹤升天事赞曰,倾人国内，驻鹤山巅。遥谢举手，永绝归年。留情数日，冲景三天。孤轩畅远，众被悲旋。,2
Tang,吕岩,五言 其一,悟了长生理，秋莲处处开。金童登锦帐，玉女下香阶。虎啸天魂住，龙吟地魄来。有人明此道，立使返婴孩。,2
NanBei,释惠标,其二,骊泉紫阙映，珠浦碧沙沉。岸阔莲香远，流清云影深。风潭如拂镜，山溜似调琴。请君看皎洁，知有澹然心。,1
Song,王敖道,题龙居寺,灵刹倚山光，无尘染洞房。云笼金地暖，龙喷玉泉香。松竹分幽径，楼台耸上方。蓬壶人到此，僧伴绕回廊。,3
Qing,毛国翰,斋中夜坐有感,高斋坐久星河转，永夜江城玉漏催。南极风声传鼓角，沧溟蜃气入楼台。事关干济休论数，时系安危始见才。横海艨艟何日下，腐儒搔首问河魁。,6
Yuan,吕思诚,嘉山灵源祠,山岌岌兮势若揭，水煦煦兮深黑色，晋公子兮凛而烈。坎坎兮击鼓，傞傞兮屡舞。八珍兮几清，肴核兮维旅。水之涯兮山之下，驾云旗兮乘雷车。倏从电影兮若有所睹。,4
Yuan,汪铢,散步偶成,饭馀同散步，携手过东村。诗觅友人和，方寻医者论。雪消溪路滑，水出石塘浑。归语山窗下，炉头火尚存。,4
Song,王诜,换遍歌头,雪霁轻尘敛，好风初报柳。春寒浅、当三五。是处鳌山耸，金羁宝乘，游赏遍蓬壶。向黄昏时候。对双龙阙门前，皓月华灯射，变清昼。彩凤低衔天语。承宣诏传呼。飞上层霄，共陪霞觞频举。更渐阑，正回路。遥拥车佩珊珊，笼纱满香衢。指凤楼、相将醉归去。,3
Yuan,周志远,自题其像,十年尘土变形容，惟有丹心日月同。北海子卿羝不乳，未应已在画图中。,4
Tang,油蔚,赠别营妓卿卿,怜君无那是多情，枕上相看直到明。日照绿窗人去住，鸦啼红粉泪纵横。愁肠只向金闺断，白发应从玉塞生。为报花时少惆怅，此生终不负卿卿。,2
Yuan,房皞,丙申元日,三十八年过，星星白发多。干戈犹浩荡，踪迹转蹉跎。世事堪长叹，吾生付短歌。江湖从此逝，烟雨一渔蓑。,4
NanBei,刘缓,看美人摘蔷薇诗,新花临曲池，佳丽复相随。鲜红同映水，轻香共逐吹。绕架寻多处，窥丛见好枝。矜新犹恨少，将故复嫌萎。钗边烂熳插，无处不相宜。,1
Song,可旻,其十九,善导可嗟今已往。化来老少皆归向。佛念一声分一镪。声才响。一声一佛虚空上。八万四千奇妙相。光明寿命皆无量。金色臂垂千万丈。鹅王掌。誓来迎接归安养。,3
NanBei,到溉,答任昉诗,予衣本百结，闽中徒八蚕。假令金如粟，讵使廉夫贪。,1
Yuan,僧惟则,次韵送古潜县宰,解印遄归意若何，山人长忆旧相过。词锋稍见禅机熟，案牍不如吟卷多。花雨听莺春满酒，柳风回马月摇波。赏心乐事皆勋业，留与溪翁溪女歌。,4
Ming,叶槩,嘉兴天宁寺哭仁宗皇帝,昔捧天书出九重，春风金殿语从容。当时有志陈三策，此日无由竭寸忠。四海哭传遗命诏，千官悲恸大明宫。小臣一掬伤心泪，洒向吴江恨不穷。,5
Yuan,任昱,红绣鞋,暗朱箔雨寒风峭，试罗衣玉减香销。落花时节怨良宵。银台灯影淡，绣枕泪痕交。团圆春梦少。,4
Ming,于玉班,念奴娇 茉莉,帘栊午寂，正阴阴窥见，后堂芳树。绿遍长丛花事杳，忽见琼葩丰度。艳雪肌肤，蕊珠标格，消尽人间暑。还忧风日，曲屏罗幕遮护。长记歌酒阑珊，微闻暗麝，笑觅衣沾露。月没阑干天似水，相伴谢娘窗户。浴后轻鬟，凉生滑簟，无限风流处。惹人幽梦，枕边零乱如许。,5
Song,王佐才,赠徐子虚画鱼,我尝放意游江湖，喜从钓叟观真鱼。有时临溪行复坐，秋水无风鱼自如。鳞鳞鬣滑随上下，回旋戏跃形皆殊。两两相逢若对语，聚头戢戢摇双须。忽然散漫皆游去，一半掉尾潜菰蒲。往来得所弄晴色，圆波触动生浮珠。困依垂杨看不足，尽日忘归谁与俱。自从北走尘土窟，十年不复瞻莼鲈。凭谁画出江湖趣，东海今闻徐子虚。毫端夺得生时意，京师好事争传摹。写成双幅辄遗我，展舒活动惊堂隅。穷搜前古少奇笔，此本只恐人间无。任教涸辙强濡沫，对面相忘千里书。,3
Tang,僧神晏,其五,白云长满洞，论劫未曾亏。不话曹溪旨，焉乾道者机。,2
Ming,释力金,锦庄渔隐为医士作,锦庄园林锦不如，幽深彷佛神仙居。舍南舍北剩栽杏，水落水生惟钓鱼。严陵终辞光武禄，郭玉素受涪翁书。眼前生意日已广，桃源鸡犬同村墟。,5
Ming,王安舜,黄士明宫詹李葵孺天部同集梁幼宁明府西园别业,十亩平田一望赊，桐林叶叶散秋霞。因招太史先生驾，并过茆洲处士家。冰簟软披三径草，水晶香送六郎花。弄潮自有船如藕，不用虚乘贯月槎。,5
NanBei,顾野王,罗敷行,东隅丽春日，南陌采桑时。楼中结梳罢，提筐候早期。风轻莺韵缓，露重落花迟。五马光长陌，千骑络青丝。使君徒遣信，贱妾畏蚕饥。,1
Qing,孔继宣,其四,虬珠宜结小红灯，玉指纤纤展素缯。拟作龙皮张别苑，绛冰如叠两三层。,6
Yuan,朱浚,句 其一,寺钟城鼓两相和，共醉烟关感慨多。堤柳垂金春几许，檐花鸣玉夜如何。,4
Song,毛宏,夜听双瀑联句,夜静双瀑喧，遥闻疑雨来。润壑生清风，襟宇捐纤埃。飞鸣撼半空，暗想飘琼瑰。前观阻步屧，侧耳成徘徊。萧然山馆间，此兴何悠哉。子晋不复见，月白空箫台。,3
Yuan,吕元卿,晚宿郎官湖,半烟半雨树扶疏，画出无晖水墨图。最是一天秋月白，不随鱼课入官湖。,4
Qing,方浚师,游七星岩归漫赋,自从官京师，趋车畏尘坌。今兹簿领间，偶发游山愿。良朋约三五，各诩腰脚健。甫出城北门，田畴绿草蔓。分秧劳农夫，荷蓑立水面。南方节候早，于此乃益见。云重头似压，径仄踵欲穿。七朵奇峰悬，相看目惊眩。高者天可倚，低者地能旋。猛如狮象卧，雄如兵甲顿。排如玉笋班，焕如霞锦缘。峥嵘纷起伏，崱屴争后先。左得右已失，此舍彼复恋。巍巍天门开，露出摩尼殿。了无斧凿痕，五丁力恐逊。放胆步石室，披襟豁烦闷。长桥中央驾，绵亘拖匹练。初愁阴冷甚，继觉情景变。半空一滴水，声若碎玉片。涓涓不停住，遂尔成回漩。可是骊龙醒，含珠时喷噀。再进境愈佳，晓天明一线。持梃击石鼓，噌吰音自远。惜哉钟久哑，常抱不鸣恨。我行足渐软，颇悔游未遍。禅房且栖息，蔬笋具晨膳。老僧前致词，使君得毋倦。汲泉瀹新茗，清腴胜阳羡。归来整匡床，酣睡抛书卷。好山复入梦，岚翠增妍茜。忽然大雨倾，满身珍珠溅。阿香持北斗，霹雳闪紫电。斯时两腋轻，凌风任推转。飞上最高峰，寒气逼衫袨。众星落我手，抱之金光缠。一笑开双眸，摩挲端石砚。,6
Qing,王体健,和陶饮酒,千载仰高风，常怀郭有道。托志苟无欺，穷困何辞老。自幼寡欢谐，因之就枯槁。不知与捷足，相视孰为好。我闻古人言，人生各有宝。仲子匪能廉，犹当推物表。,6
Song,待考,门联,地高春易盛；天近泽常多。,3
Tang,任翻,宿巾子山禅寺,绝顶新秋生夜凉，鹤翻松露滴衣裳。前峰月映半江水，僧在翠微开竹房。,2
Ming,支大纶,山花子,枫叶霜催暮色残，相思人在碧云间。何处琼箫吹月下，倚阑干。梦断雨声鸡塞远，愁移花影凤楼寒。莫恨王孙消息断，万重山。,5
Yuan,李两山,元日,笋班玉立五云阶，曾醉天家舞马杯。坐困庾楼分月久，明从尧殿带春来。洪钧暖入官桥柳，金鼎香传驿使梅。爆竹一声春梦晓，沉香亭畔牡丹开。,4
Tang,戎昱,桂州腊夜,坐到三更尽，归仍万里赊。雪声偏傍竹，寒梦不离家。晓角分残漏，孤灯落碎花。二年随骠骑，辛苦向天涯。,2
Yuan,栯堂,其七,千年明镜忽生尘，逐妄迷真岂有因。海上刻舟求剑客，市中当昼攫金人。万牛难挽清风转，两曜偏催白发新。此事知音古来少，碧天无际地无垠。,4
Ming,丁鹤年,其二,门巷绝轮蹄，春深绿草齐。风光不相负，泉石且幽栖。卷幔通花气，移床避燕泥。时时得佳句，自向竹间题。,5
Yuan,宋讷,其四,参苓不贮药笼中，老作人间自在翁。日昃芹宫辞簉鹭，天高榆塞羡归鸿。芒鞋翠湿巢松露，布袖香沾采藻风。村饮野吟农圃乐，与君从此四般同。,4
Ming,文徵明,其三,翠箔昼重重，寒深雨更浓。碧鲜浮草色，浅淡敛云容。未遣愁欺病，还资静养慵。蹉跎裘褐在，强半负春秾。,5
Ming,王云凤,游华山,尘寰名利日纷纷，到此何曾入耳闻。井泛红霞莲十丈，泉生香雾酒三分。道人惯续登仙谱，俗士空传佞佛文。自顾此生无住着，欲登高顶看浮云。,5
Tang,左匡政,白龟城,城堞千寻险，池隍十里馀。楼台侵汉宇，鼓角动郊墟。罴虎三军拥，壶浆万户舒。急须修表进，天意欲何如？,2
Qing,方登峄,七兄以诗慰病和答,形骸百炼后，心事五更中。苦海终无岸，愁城岂易攻。道危迷老马，边远失归鸿。谁谓青天阔，浮云亦碍空。,6
Yuan,李行道,山坡羊,念妾身求食卖笑。本也是旧家风调。则为俺穷滴滴子母每无依靠。挨今宵。到明朝。谢的个马均卿一见投他好。下钱财将妾身娶做小。他莺燕交。咱成就了。,4
Qing,王炜,感怀二首 其一,远离阿母四年馀，百叠愁眉更不舒。眷恋庭闱惟有梦，播迁南北未成居。家园风景三更月，夫婿生涯数卷书。无限伤心归未得，鹔鹴典酒对相如。,6
Yuan,林泉生,题瑞岩寺,危亭跨石出层虚，咫尺栏干玩月馀。春入冈原分斥卤，烟生林樾认村墟。江流阔狭潮来去，山色有无云卷舒。安得一瓢供我老，风吟月啸度居诸。,4
Song,王令,偶感,壮志老来退，穷愁无易攻。风云诗气焰，天地醉心胸。午枕著不觉，昼门关更慵。由来自疏拙，底处不相容。,3
Yuan,周棐,春日雨中漫成次韵,十日春泥懒入城，满湖风雨未开晴。草堂欲补宁忘陋，沙鸟频来莫漫惊。桥外柳条随意绿，坐间苔色傍人生。缘知花事浑能几，好买芳尊对客倾。,4
Yuan,王大圭,绝句,六朝盛事总成尘，结绮楼前草自春。一曲后庭何处觅？空留月伴倚阑人。,4
Song,卞育,留题灵岩①寺,屈指数四绝，四绝中最优。此景冠天下，不独奇东州。夜月透岩白，乱云和雨收。甘泉泻山腹，圣日穿岩头。大暑不知夏，爽气常如秋。风高松子落，天外钟声浮。祖师生朗石，古殿名般舟。人巧不可至，天意何所留。老僧笑相语，兹事常穷求。移出蓬莱岛，待吾仙子游。,3
Ming,方用中,耕乐为坡山易均赋,谷口高风乐有馀，万金求买世间无。山瓶乳酒甜于蜜，野爨香糠滑似酥。击鼓有人春作社，打门无吏夜催租。古今一样邯郸枕，谁识耕锄是远图。,5
Ming,王希文,其八 鞍岭归樵,勒马何年去，空闻留下鞍。攀崖悬石凳，荷斧入云盘。山僻有樵径，林疏无酒幔。看棋柯已烂，归路指潺湲。,5
Qing,王尔烈,其二,玉勒朱旗清晏时，茅堂石径一委蛇。孝思自溯丰岐业，睿赏长留典诰词。华岱仰闻称伟俊，沧溟应待眺瑰奇。松声泉韵如相语，宝字天文乞勒碑。,6
Ming,毛绍龄,题画,秋风白露荻花鲜，万顷波光接远天。怅望伊人何处是，孤舟荡漾夕阳边。,5
WeiJin,成公绥,洛禊赋,考吉日，简良辰，祓除解禊，同会洛宾。妖童媛女，嬉游河曲，或盥纤手，或濯素足。临清流，坐沙场，列罍樽，飞羽觞。趫才逸态，习水善浮。,0
Yuan,李元圭,客海陵光孝寺秋深感怀二首简盛克明 其一,海陵萧寺里，独客感秋深。只有君知己，更无人听琴。鹡鸰天共影，促织夜偏吟。回首南塘路，凋残枫树林。,4
Yuan,石子章,仙吕赏花时,亡化过白头老父母。眼底亲人别又无。我亲笔立定纸文书。分付与你这庄田和那地土。我着你为主不为奴。,4
Ming,王渐逵,其二,玉扃馀闲散，灵纵漫眺游。星岩敞丹穴，蓬阁瞰瀛洲。海水几清浅，云槎任去留。帝阍归召近，苍佩待螭头。,5
WeiJin,陈阿登,弹琴歌,连绵葛上藤。一缓复一縆。欲知我姓名。姓陈名阿登。,0
Ming,尹耕,关壮缪侯祠,荡寇襄樊日，长涛渰魏军。气虽雄百战，功竟偃三分。鬼马腾空皂，灵旗掣乱云。神弦朝暮曲，长向岭头闻。,5
Tang,伍唐圭,上苏使君,江西昔日推韩注，袁水今朝数赵祥。纵使文翁能待客，终栽桃李不成行。,2
Yuan,净圭,其七,青童小队鼓琅璈，仙子酣歌咏碧桃。下视人寰方汹汹，红尘如海涨波涛。,4
Qing,丁之翘,满江红 次和岳武穆,二帝蒙尘，西湖上、笙歌未歇。惟武穆、中原扫荡，请缨倍烈。刈贼雄师旌掩日，渡河壮气笳吹月。都祗为、担了国家忧，报仇切。朱仙镇，将耻雪。奋敌忾，期烟灭。恨权奸在内，金瓯玷缺。字刺尽忠犹在背，泪弹义勇应成血。有谁能、山甫佐中兴，补其阙。,6
NanBei,萧子显,奉和昭明太子钟山讲解诗,嵩岳基旧宇，盘岭跨南京。睿心重禅室，游驾陟层城。金略徐既动，龙骖跃且鸣。涂方后尘合，地迥前笳清。逦迤因台榭，参差憩羽旌。高随阆风极，势与元天并。气歇连松远，云升秋野平。徘徊临井邑，表里见淮瀛。祈果尊常住，渴慧在无生。暂留石山轨，欲知芳杜情。鞠躬荷嘉庆，瞻道闻颂声。,1
Yuan,王实甫,天下乐,可正是气压山河百二雄。元也波戎。将军校统。宰臣每为头儿又尽忠。文官每守正直。武将每建大功。到今日可也乐升平好受用。,4
Ming,王安舜,南游,众壑凌虚出，汪波万顷中。光浮星宿海，人在水晶宫。喷沫鱼儿浪，窥帘燕子风。隔江摇落早，相望采丹枫。,5
Yuan,李祈,题美人剪牡丹,沉香亭北玉阑干，占尽风流是牡丹。拣取一枝和露剪，殷勤留向手中看。,4
Tang,李世民,其二,岩廊罢机务，崇文聊驻辇。玉匣启龙图，金绳披凤篆。韦编断仍续，缥帙舒还卷。对此乃淹留，欹案观坟典。,2
Yuan,周密,挽王茂悦提舶二首 其一,清气钟全蜀，风流压盛唐。骚香薰屈宋，笔艳映钟王。麾节平生梦，人琴一旦亡。卜居方有赋，埋玉重堪伤。,4
Yuan,林泉生,张戡猎骑图卷,戎王小队猎秋野，豹尾服弓金络马。苍髯奚官喜追逐，隔马相呼意閒暇。鞭梢生风箭飞雨，乌骓如龙犬如虎。沙平草浅狐兔肥，穹庐月寒归未归。,4
Qing,于式枚,其九,不唾青城地，何来碧玉京。残年思杜曲，故国忆兰成。天地独怀古，君臣方论兵。短衣抚长剑，狂顾意纵横。,6
Qing,尹定铉,题北游小草卷后,先生七十气横秋，行处题诗号北游。旧感屏书释王寺，独来江篴乐民楼。快持健笔雄词去，好向高山大野投。欲识文章神化境，东坡海外杜秦州。,6
Tang,元结,漫歌八曲 其一 故城东,漫惜故城东，良田野草生。说向县大夫，大夫劝我耕。耕者我为先，耕者相次焉。谁爱故城东，今为近郭田。,2
NanBei,裴子野,上朝值雪诗,沐雪款千门，栉风朝万户。集霰渝丹黻，流云飘绣柱。滴沥垂土膏，阑干悬石乳。,1
Tang,平曾,谒李相不遇,老夫三日门前立，珠箔银屏昼不开。诗卷却抛书袋里，正如闲看华山来。,2
Qing,王灏,山居,高卧一无虑，柴门多夕晖。不知山径远，翻讶故人稀。凉月下疏竹，清风怀采薇。隔林烟火动，处处荷锄归。,6
Ming,王寅,送郑信之游大梁,南客辞乡邑，遥随北雁归。春风寒似腊，吹雪湿征衣。书剑过淮水，关山望宋畿。铜驼旧游路，花柳正芳菲。,5
Song,王雱,其二,霏微细雨不成泥，料峭轻寒透夹衣。处处园林皆有主，欲寻何地看春归。,3
Song,包恢,其二,草茅恨我非时样，五马驽材无寸奇。千里赤城皆欲杀，一双青眼独蒙知。每怀设榻迎徐意，尚拟扁舟访戴时。炯炯此心常晤对，思公辄复诵公诗。,3
Yuan,杜仁杰,延津待渡寄仲温参议,一望河平一慨然，战尘如雾水如天。要知别后思君处，长在孤城落日边。,4
Qing,卞梦珏,去半塘,半塘容膝半年多，一别浑如一梦过。记得山光青似黛，肯忘水色碧于螺。邯郸卢子留萍迹，蝴蝶庄生笑网罗。不是橹声鸡唱候，此身犹自滞南柯。,6
Qing,王善宗,台湾八景（澄台观海）,巍峨台榭筑边城，碧海波流水有声。济济登临供啸傲，沧浪喜见一澄清。,6
Ming,王越,其二,小园通曲径，野趣浩无涯。藜杖分开草，芒鞋印破沙。一声送春鸟，千片舞风花。坐久诗喉渴，呼童旋煮茶。,5
Yuan,邾经,方寸铁赠朱伯盛,朱君手持方寸铁，模印能工汉篆文。并剪分江龙喷月，昆刀切玉凤窥云。他年金马须承诏，此日雕虫试策勋。老我八分方漫写，诗成亦足张吾军。,4
Yuan,僧大䜣,次韵王继学侍御金陵杂咏十首（录六。） 其一 新到建业,江表风流辱宠临，青山无恙只如今。高陵云合遗金化，秋浦凉生古玉沈。吏散图书斋阁静，公馀女乐后堂深。题诗石壁山灵护，莫遣春风薜荔侵。,4
Yuan,李皓,题子固蕙兰卷,王孙心机精，下笔多雅制。坐令湘楚华，墨香满天地。,4
Tang,宋人著作中所载唐五代神仙鬼怪诗,九嶷邢仙翁诗,虚皇天诏下仙家，不久星潢借客槎。壁上风云三尺剑，床前龙虎一炉砂。行乘海屿千年鹤，坐折壶宫四序花。为爱《阴符》问元义，更随彩仗入烟霞。,2
Qing,毛茂清,临江仙,一夜西风细雨，惊心芳事将阑。恹恹睡起小屏山。断魂随落絮，残梦怯啼鹃。欲问春归何处，空怜花自无言。几回吟望向风前。不堪芳草色，争奈夕阳天。,6
Qing,王季点,挽张之洞联,丽日天中，千秋论相业；大星夜陨，一代失儒宗。,6
Qing,王紫绶,哭师二首 其一,生死亲营一亩宫，瓣香谁解为南丰。敢云狸首斑为美，常恐牛眠卜未工。门下易名萧颖士，帐前负笈马扶风。吹台赋罢人何往，呜咽黄流水自东。,6
Qing,文星瑞,到廉州始闻秋风用刘随州韵,海角萍踪千里至，天涯霜信一时回。连山夜火金蛇走，动地秋声铁骑来。羌笛吹残杨柳变，寒砧催报菊花开。呼鹰跃马平生意，落日苍茫上古台。,6
Tang,何蒙,赠赵叟（题拟）,桂枝输却正凄然，又被莺声聒昼眠。唯有赵翁知仔细，相传好语待来年。,2
Ming,王润,题画竹,曾见东篱立晓霜，一枝岩傍拂溪光。等闲得制伶伦管，吹落梅花几夕阳。,5
Yuan,任士林,屏居,壮志轮囷强未销，屏居万事饱尘劳。贫知渭竹真堪传，老恨江梅不入骚。山谷樵歌閒日月，江湖鱼计足风涛。妻孥灯后应相笑，头上如今有二毛。,4
Ming,文洪,其五,地僻意还便，春来物物妍。微风翻麦浪，浅水浸荷钱。林静疑尘外，山晴落枕前。幽情忘不得，次第入诗篇。,5
Ming,叶子奇,题张原琛蓬窗,银丝鱼鲙碧芹羹，曾记扁舟越上行。今日小轩风味似，满川风雨看云生。,5
Yuan,李谷,守岁,流景不曾驻，远游谁与群。一灯聊共守，两岁欲平分。萱背忆慈母，椒盘违细君。朝来有佳气，试笔看书云。,4
NanBei,鲍令晖,近代杂歌 浔阳乐,稽亭故人去，九里新人还。送一便迎两，无有暂时闲。,1
Qing,孔素瑛,自题画落花蝴蝶便面,春去春来花自惜，花开花落蝶应知。年年绿到王孙草，正是花残蝶老时。,6
Yuan,汪广洋,寄西掖诸友,玉箫吹凤凰，关月写沧浪。故国几时到，高楼今夜长。候虫啼露壁，凉叶下银床。无限怀人意，裁诗远寄将。,4
Song,方恬,赋雪,睡起眼光的铄，拥衾缩劲高吟。推转小窗惊看，松林翻作琼林。,3
Ming,方大任,其三,孔雀游赤霄，牛角何由触。麒麟可系羁，翻为犬羊辱。伊余类穷猿，投林不择木。悠悠长傍人，顾影伤局趣。百鍊忤时好，绕指乖素欲。犁锄倘可给，誓恩西山麓。,5
Yuan,丘处机,初雪,昨夜雨成雪，今朝地变银。窗明不是晓，野暗即非尘。出海金波淡，弥天玉树新。乍观清入眼，堪动作诗人。,4
Qing,尹爟,九月上越王台二首 其一,纸鸢风急越台西，白草黄花没马蹄。汉冢消沉三尺剑，乱山愁煞鹧鸪啼。,6
Qing,丁思孔,题画壁和毛秋岑韵,秋水蒹葭阔，孤舟自往还。好音酬去雁，清响答空山。垂钓烟波里，言怀杯酒间。几人有清趣，心与境俱闲。,6
Yuan,朱浚,其十,米车已过尘迷路，渔网才收月满船。,4
NanBei,萧衍,拟青青河畔草,羃羃绣户丝，悠悠怀昔期。昔期久不归，乡国旷音辉。音辉空结迟，半寝觉如至。既寤了无形，与君隔平生。月以云掩光，叶以霜摧老。当途竞自容，莫肯为妾道。,1
WeiJin,应玚,正情赋 其一,夫何媛女之殊丽兮，咨温惠而明哲。应灵和以挺质，体兰茂而琼洁。方往载其鲜双，曜来今而无列。发朝阳之鸿晖，流精睇而倾泄。既荣丽而冠时，援申女而比节。余心嘉夫淑美，愿结欢而靡因。承窈窕之芳美，情踊跃乎若人。魂翩翩而夕游，甘同梦而交神。昼彷徨于路侧，宵耿耿而达晨。清风厉于玄序，凉飙逝于中唐。听云雁之翰鸣，察列宿之华煇。南星晃而电陨，偏雄肃而特飞。冀腾言以俯首，嗟激迅而难追。伤往禽之无隅，悼流光之不归。悯伏辰之方逝，哀吾愿之多违。步便旋以永思，情憀栗而伤悲。还幽室以假寐，固展转而不安。神眇眇以潜翔，恒存游乎所观。仰崇夏而长息，动哀响而余叹。气浮踊而云馆，肠一夕而九烦。,0
Ming,叶元玉,酬伍时清过誉小儿,五色湘云半幅裁，尘襟病眼一时开。情如江上初生水，清逼窗前旋放梅。老拙愧无经世学，豚儿安有过人才。昨宵赖得东风力，吹醒寒炉欲死灰。,5
WeiJin,应璩,诗,京师何缤纷，车马相奔起。借问乃尔为，将欲要其仕。孝廉经述通，谁能应此举。,0
Tang,李适,奉和送金城公主适西蕃应制,绛河从远聘，青海赴和亲。月作临边晓，花为度陇春。主歌悲顾鹤，帝策重安人。独有琼箫去，悠悠思锦轮。,2
Yuan,李承休,十一月初三日。奉冬至八关元正与夫陛下朝帝所回辇四表。①登途如京。至横溪驿。闻安集金学士命真珠府吏修葺孀亲所寓草堂。借用灯明僧统诗韵。课成奉谢云 其一,不分陪公杖钺行，宾阶得享梦中荣。忍辞露洽红莲幕，强踏风高白雪䄇。短策心忙千里近，大山恩重一身轻。何时且复趋前席，达尽平生片片情。,4
Song,方士繇,答故人,天涯春色已平分，桃李阴阴昼掩门。黄素久无人问字，绿醽时有客来樽。栖迟未叹流光远，寂寞还令此道存。珍重故人勤问讯，暮年忧乐任乾坤。,3
Qing,方式济,法塔哈门①,山口严扃月照营，等闲客过待鸡鸣。此身已在重边外，不怕《阳关》第四声。,6
Ming,王弼,发澄江,江水去悠悠，三年两命舟。景繁添客恨，老怯近乡愁。急桨催潮信，回湾失埠头。海门春色好，指点见台州。,5
WeiJin,张载,其四,我所思兮在营州，欲往从之路阻修。登崖远望涕泗流，我之怀矣心伤忧。佳人遗我绿绮琴，何以赠之双南金。愿因流波超重深，终然莫致增永吟。,0
Tang,宋家娘子,春寻花柳得情,美人林里趁鸦儿，银甲花间不觉遗。连忙借问娇鹦鹉，鸟鸟衔将与阿谁？,2
Yuan,仇远,其二,野店当官道，村醪唤客留。偶因乘早出，故作探春游。芳意林梢静，晴光水面浮。人言有龙洞，近在石山头。,4
Yuan,王仲文,滚绣球,人命事多有假未必真。令史云：我务要问成也。正旦唱：要问时则宜慢不可紧。为甚的审缘因再三磨问。也则是恐其中暗昧难分。令史云：我是六案都孔目。正旦唱：休倚恃你这牙爪威。令史云：我这管笔着人死便死。正旦唱：休调弄你这笔力狠。令史云：我这枝笔比刀子还快哩。正旦唱：你那笔尖儿快如刀刃。杀人呵须再不还魂。可不道闻钟始觉山藏寺。到岸方知水隔村。休屈勘平人。,4
Tang,成辅端,戏语①,秦地城池二百年，何期如此贱田园。一顷麦苗硕伍米，三间堂屋二千钱。,2
Tang,朱庆馀,送滕庶子致仕归江南,常怀独往意，此日去朝簪。丹诏荣归骑，清风满故林。诸侯新起敬，遗老重相寻。在处饶山水，堪行慰所心。,2
Yuan,甘复,宿山家,木落秋满山，窗虚夜凉集。风吹海月生，露洗苔衣湿。野客爱清泠，长瓢暝中汲。,4
Yuan,何失,饮酒,野人早起懒梳头，遥见青帘一日休。席破贪书曾废食，鸡鸣趋利得无羞。况兼老病将为鬼，那更居浮强作囚。但愿尊罍容我了，乌鸢蝼蚁任渠谋。,4
Ming,于慎行,雨中舟行,天阔雨冥冥，孤帆过驿亭。云吞江树白，雾失晓峰青。岸鸟迎船湿，河鱼出网腥。生涯多少恨，无处异飘萍。,5
Ming,王寅,答金在衡讯归,秣陵宫树叶初飞，客路何人为授衣。我亦惊秋同海燕，故乡端在社前归。,5
Yuan,周霆震,老病,丧乱交游尽，艰难老病深。寥寥平世策，落落古人心。夕照惊岐路，晨霜忆故林。折腰宁五斗，敝帚或千金。,4
WeiJin,缪袭,其五 旧邦,旧邦萧条心伤悲，孤魂翩翩当何依。游士恋故涕如摧，兵起事大令愿违。传求亲戚在者谁，立庙置后魂来归。,0
Yuan,王璋,次广教寺坚师韵,矮窗宜晓取朝阳，高槛凭虚接莽苍。咒水钵中莲是幻，坐禅床畔竹偏长。不须沽酒供彭泽，耐可吟诗伴石霜。想见六时天乐下，散花吹满衲衣裳。,4
Ming,毛奇龄,饮汴园,我爱魏公子，西游入汴园。杨花天际落，蝴蝶草头翻。估市停车骑，繁台对酒尊。侯生悲老去，不复在夷门。,5
Qing,王太岳,正月三日月,海峤纤纤素，东风迢递吹。云霄回望处，天地侧身时。未信蛾眉嫉，瞻言大药迟。冰霜新战解，仙桂恰全枝。,6
Tang,李乂,故西台侍郎上官公挽歌,宇内文儒重，朝端礼命优。立言多启沃，论道盛谋猷。顾日琴安在，冲星剑不留。徒怀东武襚，更掩北原丘。,2
Yuan,李裕,其二,宫门烟柳映风蒲，别殿交鱼给傅符。太液池边下黄鹄，急宣立本画新图。,4
Tang,吕从庆,偶兴,吾亦陶彭泽，从来懒折腰。焚香怀落落，对酒意嚣嚣。世态云多幻，人情雪易消。最佳猿共鹤，閒里日相邀。,2
Yuan,撖降,游香山,石栈天梯落日红，谁开青壁削芙蓉？扪参历井来何暮，佩玉鸣銮更不逢。僧去古潭云渡水，鹤阴清露月平松。世间骨相谁潘阆？误打金陵半夜钟。,4
NanBei,颜延之,和谢监灵运诗,弱植慕端操，窘步惧先迷。寡立非择方，刻意藉穷栖。伊昔遘多幸，秉笔侍两闺。虽惭丹雘施，未谓玄素睽。徒遭良时诐，王道奄昏霾。入神幽明绝，朋好云雨乖。吊屈汀洲浦，谒帝苍山蹊。倚岩听绪风，攀林结留荑。跂予间衡峤，曷月瞻秦稽。皇圣昭天德，丰泽振沈泥。惜无雀雉化，休用充海淮。去国还故里，幽门树蓬藜。采茨葺昔宇，剪棘开旧畦。物谢时既晏，年往志不偕。亲仁敷情昵，兴玩究辞凄。芬馥歇兰若，清越夺琳圭。尽言非报章，聊用布所怀。,1
Yuan,辛敬,其八 武水幽澜,古寺閟幽敞，清凉生道心。澄源既不昧，万象自浮沉。龙唫珠光晓，鸟渡菱花深。上有散花处，时复一来寻。,4
NanBei,僧昙瑗,游故苑诗,丹阳松叶少，白水黍苗多。浸淫下客泪，哀怨动民歌。春溪度短葛，秋浦没长莎。麋鹿自腾倚，车骑绝经过。萧条四野望，惆怅将如何。,1
Song,王宏,句 其一,春来赏遍牡丹春，江上侯家迥出群。,3
Tang,僧虚中,泊洞庭,槐柳未知秋，依依馆驿头。客心俱念远，时雨自相留。浪没货鱼市，帆高卖酒楼。夜来思展转，故里在南州。,2
Ming,丘敦,其三,谁教尔我别离多，仰彼苍苍可奈何。浊酒一杯愁未解，唾壶击碎不成歌。,5
Qing,王芳舆,菩萨蛮 八月十六夜月,嫦娥岂是无情种。昨宵偶被云遮拥。今夜好晴天。蟾光端正圆。欣然重庆赏。人月同盈望。多少个中情。三更坐到明。,6
NanBei,萧子显,其三,江东大道日华春。垂杨挂柳扫清尘。淇水昨送泪沾巾。红妆宿昔已应新。,1
Ming,王慎中,辛卯元日二首 其一,居正王凝命，履端帝发祥。光华开上日，玉帛走群方。蓂荚符尧录，卿歌睹舜章。青裳临左个，天子在明堂。,5
Yuan,李道纯,其二 采药,炼汞烹铅本没时，学人当向定中推。客尘欲染心无着，天癸才生神自知。情寂金来归性本，精凝坎去补南离。两般灵物交并后，阴尽阳纯道可期。,4
Yuan,尹廷高,故里兵火后,故家尽焦土，天地我何归。世数至此极，人烟存者稀。溪山虽不改，巷陌已全非。尚忆堂前燕，傍谁门户飞。,4
Ming,于慎行,送陈春宇太史册封楚藩二首 其一,遥遥江浦去，望望洞庭西。拥传过三楚，乘槎入五溪。潮平津树杳，天阔浦云低。想见花源里，渔家路不迷。,5
Ming,王世贞,侠客,幸舍新弹铗，屠家旧鼓刀。风尘看不见，意气为谁高。片语忽生翼，此身如拔毛。金张贵人里，辟易鹔鹴袍。,5
Yuan,王士点,节毛诗句题稼亭,我家杨广道，释耒仕王京。挟策西游去，久住凤皇城。大君怀远臣，令臣官玉署。内省聊淹留，还思故乡去。鸡林分省治，拜诏作新郎。田园应不远，乘暇日旁皇。青山环馆舍，渌水界沟塍。我宇多邻并，耕耘殊未能。牵牛耕麦陇，穫刈敢妨功。佃夫勤已久，登场我稼同。束发读经史，入仕习华言。耕凿思帝力，新亭立高原。兰省多花卉，丛丛香色殊。那知新亭下，饮食多所需。播种效古书，閒田日以垦。鸣珂趋省府，从容敢忘本。,4
NanBei,谢瞻,其三,徇业谢成操，复礼愧贫乐。幸会果代耕，符守江南曲。履运伤荏苒，遵途欢缅邈。布怀存所钦，我劳一何笃。,1
Qing,王藻,由碧岩泛舟至黄龙洞,登山兴固佳，看山致亦好。舟中望青弁，四面云林绕。连峰若点黛，历历媚春晓。著屐重探幽，一步一回眺。湖田翠欲流，白波际天表。想见底定初，兹山亦浮岛。载造龙洞前，端倪不可道。石楼耸亭亭，中空类房窔。下有无底谷，直落万丈杳。当年龙欲飞，裂山试鳞爪。巨石遭掀腾，䃔然自相嬲。至今犹拄撑，竛竮若将掉。向非龙所为，人力讵施巧。我欲窥其渊，股栗神魂悄。侧闻岁暵时，甘澍每协祷。多恐幽深中，仍护颔下宝。安得鞭起之，为余种瑶草。,6
Yuan,宋沂,寄马易之 其一,近日淮南见马卿，新诗句句掇琼英。画船不肯留三日，先载东风过四明。,4
Yuan,吴惟善,寄东海鹤年贤弟,鹤皋东望接三山，海上群仙日扣关。虎守月炉丹鍊就，龙吟霜匣剑飞还。故园松菊馀三径，老屋烟霞恰半间。为问林泉逃世者，如公今有几人閒。,4
Song,王庵僧,荼蘼,雨后荼蘼将结局，风前芍药正催妆。道人不管春深浅，赢得山中岁月长。,3
Yuan,王柔,吴江即景,浩浩澄江杳若空，飞梁横截与天通。深春风豁前山暝，清晓潮乘北海风。日月尽从金鉴出，乾坤都在玉壶中。明朝即入盘门去，俗事尘心未易穷。,4
Yuan,李达衷,咸州楼上作,我家劣能唯简编，匡时节銊非青毡。文明日久略戎事，误恩山重羞蚊肩。禅僧飞鹰已可笑，盲人瞎马尤堪怜。空馀耿耿寸心赤，筹边楼高仰前贤。,4
Ming,方太古,社日出游,村村社鼓隔溪闻，赛祀归来客半醺。水缓山舒逢日暖，花明柳暗貌春分。平田白洫流新雨，绝壁青枫挂断云。策杖提壶随所适，野夫何不可同群。,5
Ming,尹鏶,吴判府事竣挽,风流当日冠耆英，宿德三朝保令名。一品峻阶台座近，八旬遐算老星明。文兼两馆真馀事，笔扫千军独大成。从此家家收只字，何须柱史更垂声。,5
WeiJin,袁宏,东征赋,惟吾生于末运，托一叶于邓林，顾微躯之眇眇，若绝响之遗音。壮公瑾之明达，吐不世之奇策，挫百胜于崇朝，靡云旗于赤壁。三光一举而参分，四海指麾而中隔。过武昌以消摇，登樊山以流眄。访遗老以证往，乃西鄂之旧县。曩有吴之初基，升员丘而豹变。尔乃出桑洛，会通川，背彭泽，面长泉。洲渚迢遰，㞦岫虚悬，即云似岭，望水若天。日月出乎波中，云霓生于浪间，嗟我行之弥留，跨晦朔之倏忽。风褰林而萧瑟，云出山而逢勃。惊澜𭖷嶙而岳转，颓波嵔𡾊以岭没。若鱼舟之小狭，冲奔湍以梼杌。擢弱楫之弗施，投洪流以纤骨。向孙氏之南面，钻灵龟以相土。横酆镐之制度，穷河洛之规矩。经始郛郭，筑室葺宇，金城万雉，崇墉百堵。君臣有章，上下获叙。所以能三分天下，而有其文武。刘吴都以停舟，览阖闾之馀尘。建修城以营郭，引通流而发津。远矣吴德，旧邦维新，泰伯被发，仲雍文身。言偃以文学遗风，季札以让国称仁。高节显于华夏，端委行乎海滨。,0
Ming,王宾,孙王墓（盘门外三里）,千里争衡最少年，马骄风疾喜行前。正当许下迎天子，玉树生埋在九泉。,5
Qing,丁传靖,挽严作霖联,百家之中，与墨子近；九泉不作，如苍生何。,6
Ming,叶高,其七 景星夜月,长松风动疏枝月，偏向瞿昙旧处明。圆与六宗法钵肖，莹悬一璧水晶清。禅门不记僧敲古，玉宇同辉客思平。分付山灵留兔魄，常陪猿鹤护山城。,5
Yuan,宋讷,元方次韵见答复用韵酬之,先生家在画图中，修竹幽亭一醉翁。舍后伾山翔白鹤，门前淇水落苍鸿。散人名号龟蒙趣，高士衣冠孺子风。更有东崖出尘表，云朝烟暮太行同。,4
Ming,尹舜举,缺题 其一,居然濩落楚江濆，一疾淹沈万虑纷。云外故山归鸟倦，眼中亲友晓星分。渔樵留与挐舟语，沮溺相期植杖耘。头白如何翻作吏，漫持朱墨费朝曛。,5
Qing,于右任,望雨,独立精神未有伤，天风吹动太平洋。更来太武上头望，雨湿神州望故乡。,6
NanBei,苏子卿,梅花落,中庭一树海，寒多叶未开。秪言花是雪，不悟有香来。上郡春恒晚，高楼年易催。织书偏有意，教逐锦文回。,1
WeiJin,陆云,赠顾骠骑诗二首·思文 其一,思文祁阳，祁阳克畯。天锡纯嘏，宣兹义问。德音既烈，海外有奋。既奋斯音，祗敬厥德。昭治其家，覃及邦国。永肇仪刑，俾民惟则。,0
Tang,纥干俞,列子御风赋（以至人御风契心元寞为韵）,列子占风之自。履道而至。澹皭若以体轻。每泠然而意遂。感时之候。临大块以栖真。与化为徒。谅成形之分类。美夫应彼飘举。随乎屈伸。如假羽翼。回离埃尘。必俟乎转绿蕙。摇青蘋。穆以绝俗。清乎便人。摩九霄以骋望。遵一气而游神。是知本于无营。且曰何思何虑。超然独往。畴为我御。瞻徐疾之匪差。杳徜徉之有助。诚之所待。因啸武以孤骞。为用不疲。偶化鹏而并翥。钦若扇物。资乎在躬。此焉静骛。于以元同。宜其经隐。坌遭鸿濛。肃以潜畅。高而不穷。期则罔愆。虞皇载美于解愠。德之为贵。轩后必闻乎顺风。其或倒影亏蔽。振衣容裔。莫逞乎远。孰睹其际。方出谷于来穴。缥形腾以神契。善行无迹。顾绥策以何施。乘化而游。信道途之不系。伊在御之有则。曷蹑虚而可寻。明上士以离代。启至言以修心。斯气也。激浊常全。接虚固然。初习习以遐迈。卒谆谆以思元。候不奸兮。节之八音而咸应。福能致矣。旬有五日而方旋。想乎上下无间。乘淩有托。既冲天而轻举。亦观徼而惟寞。鄙箫史兰台之凤。轶王子缑山之鹤。道之云远。将自保于逍遥。时不再来。因以翔于寥廓。,2
Ming,王世亨,蘸水凝香在东山岭耕读亭下,香阁端山下，霏微四望平。湖光澄藻镜，塔影落孤城。水树连天碧，江烟入夜明。寻芳应有兴，一曲寄吾情。,5
Ming,文彭,人日竹堂看梅,今年春色早，人日见梅花。香入禅房静，影随初月斜。折来乌几乱，看去白云赊。东阁无由到，诗成惠远家。,5
Tang,丁仙芝,其五,始下芙蓉楼，言发琅琊岸。急为打船开，恶许傍人见。,2
Ming,叶菁,新春写怀,习静观空万虑消，旁人休更说萧条。尘居自觉閒为上，世态谁怜贱转骄。花鸟当春劳杖屦，溪山随意伴渔樵。十年奔走何为者，敝尽先人箧裹貂。,5
Qing,王龙光,其六 连阴,白日经旬长自扃，抬头不放晓天青。何时一破重围怨，海国全消毒雾冥。,6
Ming,王佐,游上清宫,解缆探奇胜，寻真觅旧踪。水帘晴霰落，丹灶暝云笼。鸾鹤无方跨，蓬壶有路通。一声长啸罢，身在洞天中。,5
Ming,左光斗,其二,已霁天犹雪，离离树欲低。寒暄众壑异，向背一溪迷。冻犬迎人静，饥乌下食齐。携牛村父老，曝背近墙西。,5
NanBei,沈满愿,咏五彩竹火笼诗,可怜润霜质，纤剖复毫分。织作回风苣，制为萦绮文。含芳出珠被，耀彩接缃裙。徒嗟今丽饰，岂念昔凌云。,1
Tang,王之涣,宴词,长堤春水绿悠悠，畎入漳河一道流。莫听声声催去棹，桃溪浅处不胜舟。,2
Yuan,王祯,覆壳,田头赫日曝肤赪，微智能令庇荫清。竹股合编深可覆，箬胎层布薄还轻。制成龟背兼龟兆，俯作鹤躯如鹤行。南北薅锄人得此，随身长若片云生。,4
WeiJin,郭遐周,其二,风人重离别，行道犹迟迟。宋玉哀登山，临水送将归。伊此往昔事，言之以增悲。叹我与嵇生，倏忽将永违。俯察渊鱼游，仰观双鸟飞。厉翼太清中，徘徊于丹池。钦哉得其所，令我心独违。言别在斯须，惄焉如调饥。,0
Yuan,李德基,木兰花慢 和陈思济,访仙家洞府，仰天柱，彻高寒。对百尺飞湍，四围乔木，九锁青山。危亭晚来极目，胜王维、三昧画中看。何处朝元会宴，时闻命驾回鸾。桃花临水已凋残。别后见应难。叹昨日秦宫，今朝汉苑，一梦槐安。征鞍欲留无计，恐仙棋、一局换人间。羡杀知还倦鸟，白云相对空闲。,4
NanBei,沈炯,名都一何绮诗,名都一何绮，春日吐光辉。高楼云母扇，复殿琉璃扉。昭仪同辇出，高安连骑归。欲知天子贵，千门应紫微。,1
Ming,王蒙,姑苏怀古（三首录）（和陈惟寅韵） 其一,崔嵬灵岩山，突兀姑苏台。具区若明镜，曾照西子来。玉容今寂寞，苍海飞尘埃。,5
Yuan,朱晞颜,别蕲县尹二首 其一,渐老难为别，江亭首重回。风尘头共白，湖海气全灰。我岂千金帚，君非百里才。试将遮日手，一棹载诗来。,4
Yuan,甘立,昆明池乐歌二首 其一,彩鹢齐飞簇画旗，甲光如水入云低。长杨五柞遥相望，笳鼓归来日每西。,4
Yuan,丁复,送秦元之赴太禧同佥,君家好兄弟，圣主自知之。周爵推秦仲，虞官举伯夷。万方天浩荡，五采凤威蕤。宣室虚前席，苍生属论思。,4
Qing,王允持,桃源忆故人,五更酒醒铜壶咽，一枕屏山寒怯。枝上子规声切，叫破梨花月。鸳鸯楼下人轻别，解散同心双结。水面鸣筝谁拨，梦绕春江阔。,6
Yuan,叶颙,九日东篱晚兴,杳杳柴桑路，东篱对夕阳。断虹初霁雨，新雁欲迎霜。黄菊秋香老，乌纱雪鬓凉。王弘人去远，目送楚峰长。,4
NanBei,徐伯阳,皇太子释奠颂,穆穆皇储，峨峨副主。道尊上鬯，德崇监抚。春诵夏弦，冬书秋羽。汉召趋幄，周朝问竖。翔集礼闱，逍遥义府。四海无浪，三阶已平。储驾戾止，和鸾有声。宏风讲肄，崇儒肃成。丹书贵道，黄金贱籯。洙泗兴业，合室增荣。青槐阴市，玄冕飞缨。,1
NanBei,魏收,晦日泛舟应诏诗,袅袅春枝弱，关关新鸟呼。棹唱忽逶迤，菱歌时顾慕。睿赏芳月色，宴言忘日暮。游豫慰人心，照临康国步。,1
Qing,王孚远,关帝庙联,度一切众生于梦幻后；存千秋大义在天壤间。,6
Qing,王定柱,小鹰崖雾行,宿雾重阴苦惜晴，鹰雏到眼失分明。新泥踯躅穿云度，危磴崚嶒任马行。凉燠何心天自澹，险夷信步世难平。单舆羃历千岩上，齐物由来是养生。,6
Qing,王兰汀方浚颐,赠林昌彝联,绮岁儿曹亦诗伯；齐年弟子作疆臣。,6
Yuan,吴景奎,茅屋,茅屋绝低小，栖迟江上村。儿曹从逆旅，稚子解应门。幽事齐书帙，清愁付酒尊。近闻李公子，入赞紫薇垣。,4
Yuan,周敏,友竹轩诗,我爱此君晚节，乃知我友岁寒。相与了无俗气，喜闻日报平安。,4
Ming,王泽,和湘竹龙歌为杜彦清,湘娥古竹生湘水，恨血秋凝泪花紫。玲珑五窍开宫徵，君山老龙精不死。江南十月逢杜清，酒酣为吹孤凤鸣。自言十五住帝京，髣髴犹记钧天声。钧天梦落江汉远，紫塞鸿归漫肠断。相逢不必问艰难，绿发萧萧素霜满。请郎再吹予再听，思入九点苍梧青。素女瑶瑟不敢怨，一夜湘中愁百灵。,5
WeiJin,夏侯冲,答潘岳诗,相思限清防，企伫谁与言。,0
Yuan,耶律铸,西征,白首征西将，封侯尽未贪。远离穷发北，深入不毛南。笑解重围困，威延转战酣。若须求虎子，虎穴是当探。,4
WeiJin,张翰,其三,忽有一飞鸟，五杂英华华。一鸣众鸟至，再鸣众鸟罗。长鸣摇羽翼，百鸟互相和。,0
Tang,僧慧能,无相颂（亦名《灭罪颂》）,愚人修福不修道，谓言修福而是道。布施供养福无边，心中三恶元来造。若将修福欲灭罪，后世得福罪元在。若解向心除罪缘，各自性中真忏悔。若悟大乘真忏悔，除邪行正即无罪。学道之人能自观，即与悟人同一类。大师令传此顿教，愿学之人同一体。若欲当来觅本身，三毒恶缘心中洗。努力修道莫悠悠，忽然虚度一世休。若遇大乘顿教法，虔诚合掌至心求。,2
Song,方左钺,病中二首（原注：录一。）,日费行将典到琴，穷愁那复病相侵。倩人合药无真料，就枕吟诗苦见心。仆献奇方单用草，医言速效莫如参。池亭咫尺无由到，空听蝉声想绿深。,3
Yuan,伯颜,其二,我祖我父金月精，高曾累世皆簪缨。岁维丁卯兮吾以生，于赫当代何休明。读书愿继祖父声，头白今日俱无成。我思永诀非沽名，生死逆顺由中情，神之听之和且平。呜呼祖考兮俯鬷假，笾豆失荐兮我之责。,4
NanBei,谢灵运,日出东南隅行,柏梁冠南山，桂宫耀北泉。晨风拂幨幌，朝日照闺轩。美人卧屏席，怀兰秀瑶璠。皎洁秋松气，淑德春景暄。,1
Yuan,李冶,鹧鸪天,十丈冰花太一峰。拍浮来赴酒船中。碧筒象鼻秋泉滑，泽国幽香笑卷空。云淡泞，月朦胧。醉乡千里鲤鱼风。冯夷击鼓休惊客，罗袜生尘恐恼公。,4
Tang,朱景玄,华山南望春,灵岳多异状，巉巉出虚空。闲云恋岩壑，起灭苍翠中。皓气澄野水，神光秘琼宫。鹤巢前林雪，瀑落满涧风。春尽花未发，川回路难穷。何因著山屐，鹿迹寻羊公。,2
Ming,方大猷,南歌子,衰草粘天际，寒蛩警枕头。老夫偏会种离愁。教把宜春揭去，换宜秋。书断云中雁，情孤水上鸥。又谁临月引箜篌。刚唱思君君不见，下渝州。,5
Yuan,元明善,介春堂,真常真人若冰雪，大年夜食清溪月。谁知袖里閟初阳，散作玄元春满堂。髯龙宵吼石坛秋，老竹风生翻陆江。天籁已沈群妙集，隐几嗒然今坐忘。云扃不钥瞰虚白，挥谢万象俱行客。,4
Tang,吴连叔,谦受益赋（以君子立身谦德之柄为韵）,执劳谦者。可以为天下君。习撝谦者。可以为天下勋。在易也有自牧之义。于书也有受益之文。行已立身。而道自著。御人率众。而德有云。在上则腾茂实。居下则播令闻。亦足以化乎四表。而行乎三军。若乃天地之义。鬼神之理。或祸其满盈。或福其廉耻。故执羔雁而行者。得之而益贵。秉耒耜之列者。得之而易使。在臣下之尚然。况继天而为子。是以敷之而化行。执之而教立。被车书之所至。沾雨露之所及。故能迩无不洽。远无不宾。岂不以言出乎口。行发乎身。求之于己。加之于人者也。夫心者难备。物者难兼。故先王所以戒慎。往哲所以崇谦。不然者。宣子何以称贤。太伯何以为德。书三让之策文。作千古之程式。其执谦也。必在乎合宜。其在卑也。亦存乎随时。过之者俯而就矣。不至者跂而及之。无贻诮于巽床之义。无见刺于相鼠之诗。惟木兮从绳则正。惟后兮从谦则圣。虽不富于其邻。而有助于为政。理于身也。合仁义之五常。理于国也。则文武之二柄。宜播美于笔端。传谦德之雅咏。,2
Tang,李百药,途中述怀,伯喈迁塞北，亭伯之辽东。伊余何为客，独守云台中。途遥已日暮，时泰道斯穷。拔心悲岸草，半死落岩桐。目送衡阳雁，情伤江上枫。福兮良所伏，今也信难通。丈夫自有志，宁伤官不公。,2
Ming,尤侗,送严给谏入都,汉京雅重严夫子，未许桐江把钓竿。重起千门看橐笔，传闻三省喜弹冠。天回紫塞龙鳞动，日射青蒲鹿角寒。又见趋庭真御史，一家骢马满长安。,5
Qing,丁立诚,贺魏虞臣迁居金华联,其人多才，卜毕万之后必大；此乡信美，绍金华学派真传。,6
Song,王梦应,呈李书史四首 其一,林塘万绿压沈沈，云满吟窝足靓深。几朵青山成畏友，一窗白日照初心。,3
Ming,叶子奇,己亥元日寓舍独坐对雨,清坐无憀独客来，一瓶春水自煎茶。寒梅几树迎春早，细雨微风看落花。,5
NanBei,王徽,芍药华赋,原夫神区之丽草兮，凭厚德而挺受，翕光液而发藻兮，飏晖而振秀。,1
Tang,李颀,送顾朝阳还吴,寂寞俱不偶，裹粮空入秦。宦途已可识，归卧包山春。旧国指飞鸟，沧波愁旅人。开樽洛水上，怨别柳花新。,2
Song,方翥,无题,暗雨落漫漫，山中五月寒。大江浑不觉，溪壑有惊湍。,3
Ming,王应斗,旧居停子卢在躬归枯源口占送之,我昔停车日，君才舞像年。只今逢弱冠，能弗惜华颠。痛定惊涛后，盟深息壤前。不堪临发处，归路满风烟。,5
Tang,吴仁璧,春雪,雪霁凝光入坐寒，天明犹自卧袁安。貂裘穿后鹤氅敝，自此风流不足看。,2
Qing,王祖彝,挽曾纪泽联,师表景芳徽，共传重译畏威，舌战万言詟西旅；豫章嗟薄宦，讵料两楹坐奠，心香一瓣怆南丰。,6
NanBei,释惠标,其二,蛾眉信重险，天目本仙居。金华抱丹灶，玉笥蕴神书。幽人披薜荔，怨妾采蘼芜。紫岩无暮雨，何时送故夫。,1
Yuan,宇文公谅,题仲穆看云图,横杖坐松下，看云起遥岑。惟应陶靖节，会得此时心。,4
Qing,丁惠康,秋怀（三首选一）,消息谁将托石榴，频年摇落不禁秋。花因醉折枝无力，酒为香吞意转柔。闻说东南飞孔雀，最怜西北有高楼。长卿原有多消渴，辜负文君咏白头。,6
Yuan,释良琦,月浦道中,江似三巴曲，星随独树斜。客行犹转柁，秋尽尚迷家。白涨寒沙雾，红生曙海霞。故人惊会面，老大惜年华。,4
WeiJin,荀勖,浦萄赋,灵运宣流，休祥允淑。懿彼秋方，乾元是畜。有浦萄之珍伟，应淳和而延育。,0
Tang,王通,咏五台,缥缈蓬莱未足夸，海峰孤绝更无加。入门已到三摩地，携手同游千岁沙。碧玉镜开金菡旧，珊瑚树宿白频迦。殷勤童子能招隐，共采芝茵和紫霞。,2
Qing,卞三元,隐者,独有烟霞意，难羁世外身。闲看林际月，漫理手中纶。丛桂成招隐，名山肯让人。逍遥吾自在，泉石养天真。,6
NanBei,蔡凝,赋得处处春云生诗,春色遍空明，春云处处生。入风衣暂敛，随车盖转轻。作叶还依树，为楼欲近城。含愁上对影，似有别离情。,1
Ming,王逢年,其二,昔看明月不如郎，同照菱花伴晓妆。别后郎情宁似月，瑶阶随影度孤房。,5
Yuan,李道纯,其三,得造无为妙，终朝不出门。机缘全绝断，天理自然存。日用天行健，平常地势坤。警提门弟子，复命与归根。,4
Yuan,王原杰,夜泛吴江,小舟轻似叶，载月过苏城。柔橹数声响，长江一派清。天低连水色，风顺送钟声。隔水疏林外，渔灯数点明。,4
Ming,于慎行,入塞,度漠灭天骄，归来意气豪。霓旌回瀚海，羽盖指临洮。少妇迎珠勒，亲兵赐锦袍。勋多明主记，不解假钱刀。,5
Yuan,吴师道,次方韶父韵,婺女城头掩半扉，沈侯楼上锁斜晖。听鸿前度同游尽，化鹤重来万事非。山水娱人真不恶，文章惊世故多违。何如有酒身长健，竟月登临莫便归。,4
Ming,方起龙,读李王二先生传绝类李杜二公,谪仙李其姓，于鳞亦姓李。少陵美为字，弇州亦字美。或者再来人，著姓复存氏。前后生同时，相契并鱼水。著作集大成，诗文振后起。足以光唐明，足以寿青史。若非两世身，安能合一轨。李白真复生，子美真不死。,5
NanBei,刘删,采药游名山,名山本郁盘，道士贵黄冠。独驭千年鹤，来寻五色丸。石床新溜乳，金灶欲成丹。定知无二价，非复在长安。,1
Qing,王遵坦,雪浪滩,午枕不可竟，醒此惊湍声。堆雪耀昏夜，殷雷喧夏晴。譬诸磊落士，所鸣恒不平。笑彼清泠潭，泯泯含微明。,6
Tang,李义府,承华箴,邃初冥昧，元气氤氲。二仪始阐，三才既分。司乾立宰，出震为君。化昭淳朴，道映典坟。功成揖让，事极华勋。肇兴夏启，降及姬文。咸资继德，永树高芬。百代沿袭，千龄奉圣。粤若我后，丕承宝命。允穆三阶，爰齐七政。时雍化洽，风移俗盛。载崇国本，式延家庆。震维标德，离警体正。寄切宗祧，事隆监抚。思皇茂则，敬询端辅。业光启诵，艺优干羽。九载崇儒，三朝问竖。历选储仪，遗文在斯。望试登俎，高喻乔枝。俯容思顺，非礼无施。前修盛业，来哲通规。饬躬是蹈，则睿问风驰。立志或爽，则元猷日亏。无恃尊极，修途难测。无恃亲贤，失德靡全。勿轻小善，积小而名自闻。勿轻微行，累微而身自正。佞谀有类，邪巧多方。其萌不绝，其害必彰。监言斯屏，储业攸昌。窃惟令嗣，有殊前事。虽以贵以贤，而非长非次。皇明眷德，超伦作贰。匪懋声华，莫酬恩异。匪崇徽烈，莫符天志。勉之又勉，光兹守器。下臣司箴，敢告近侍。,2
NanBei,刘删,赋松上轻萝,叶绕千年盖，条依百尺枝。属与松风动，时将薜影垂。学带非难结，为衣或易披。山阿若近远，独有楚人知。,1
Tang,牛殳,琵琶行,何人斸得一片木，三尺春冰五音足。一弹决破真珠囊，迸落金盘声断续。飘飘飖飖寒丁丁，虫豸出蛰神鬼惊。秋鸿叫侣代云黑，猩猩夜啼蛮月明。潏潏汩汩声不定，胡雏学汉语未正。若似长安月蚀时，满城敲鼓声噒噒。青山飞起不压物，野水流来欲湿人。伤心忆得陈后主，春殿半酣细腰舞。黄莺百舌正相呼，玉树后庭花带雨。二妃哭处山重重，二妃没后云溶溶。夜深霜露锁空庙，零落一丛斑竹风。金谷园中草初绿，石崇一弄思归曲。当时二十四友人，手把金杯听不足。又似贾客蜀道间，千铎万磬鸣空山。未若此调呦呦兮啁啁，嘈嘈兮啾啾。引之于山，兽不能走。吹之于水，鱼不能游。方知此艺不可有，人间万事凭双手。若何为我再三弹，送却花前一尊酒。,2
WeiJin,韦昭,其九 章洪德,章洪德。迈威神。感殊风。怀远邻。平南裔。齐海滨。越裳贡。扶南臣。珍货充庭。所见日新。,0
Qing,王昙,登铁瓮城,日落瓮城高，长江过雨潮。灵鼍广陵鼓，帝蝀海门桥。楼橹齐梁在，烽烟吴楚消。苍茫今古事，遗迹恁寥寥。,6
Song,可旻,其一,人世罪冤知底数。前程不是无冥府。争似静焚香一炷。无行住。声声称念弥陀父。罪业尽消生有处。弥陀愿力堪凭据。十念一心存旦暮。西方路。功成足步红莲去。,3
Yuan,李元圭,一日复一日,一日一日复一日，百岁能消几双屐。玉龙嘶断东溟波，春风吹老南山石。柳华著水流青萍，琅玕弄影生秋声。霓裳短衣尚堪舞，髑髅丑眼不再明。竹马儿童誇疾走，檀板梨园歌白首。桑根陵谷号饥狐，一夜黄河向西吼。芒砀山下赤龙子，千古英雄魂不死。崆峒重揖广成公，笑我携来乱红紫。羲和尽意驱长云，有酒谁酹田文君。燕雀纷纷戏鸿鹄，古人道义今无闻。东家娇娥怯春老，晓镜画眉斗新巧。开屏自语芙蓉秋，妾颜不似当时好。一朝一朝又一朝，黄尘车马长安桥。粗衣藿食养心骨，会看鹏背摩青霄。,4
WeiJin,王彪之,井赋,考五材之物化，寂冥感而资静，水带地而壤润，月流天而宵炯。燧钻木而发火，益穿坤而构井，摹玄羲之灵爻，仰东宿之飞景，步土脉，测水泉，方栏结，辘轳悬。悬沈瓶而玄汲，飞纤绠而幽牵。于是沓黄垆之邃，鲜润下之洁。澄澜恬以清泠，渟泓朗以寥戾；协大阴以化液，体上善以流惠。三伏焦暑，亢阳重授，轻飙不弱，纤云不覆。,0
Ming,尹铉,赋得,径晚看归牧，江清闻响渔。泉声沿石咽，林影入窗疏。醉自昏昏睡，愁多咄咄书。烧香僧定坐，帘月一房虚。,5
Qing,方薰,颜鲁公铜印歌,鲍髯老眼海月明，勘书烛古无遁情。手磨铜章是唐制，瘦蛟贯钮铿有声。土花苍寒周四角，篆勒玉箸文真卿。当公出守遘时衅，贼噪平原击鼓震。车书如火上蜡丸，夏云无光照银印。此非官印用必常，势欲从公与城殉。得全一郡宁非天，白头再见中兴年。摩崖碑中印合缝，《乞米帖》后钤余笺。平生忠信凭遗物，千载劫灰不磨灭。子孙失守鬼神护，岂独老髯深爱惜。当时不容公亦得，不死卢杞死希烈。靴中几作临淮刀，怀内何惭太尉笏。印乎印乎无口说，饮鸩踏火完公节。,6
Qing,王戬,许节妇诗,青青孤生竹，苦节贞以坚。幽崖闷阳景，气候惨不温。眼中箨龙儿，宛宛抱厥孙。秋风瘁其枝，严霜殄其根。根死心不死，血泪迸湘沅。凤皇逝莫留，寡鹄长悲辛。百年会有尽，大义矢勿谖。有天讵须问，皎月当空悬。想当归全日，欢笑迎重泉。谁为写楚词，清光照无垠。,6
Yuan,李宗冽,题岳溪禅林精舍,朝游适嘉霁，遂畅寻山愿。厓日破曾阴，晨经罢幽殿。年深树益繁，像古阁重建。夜来天地霜，松色了无变。宛然巉崒间，庐岳复兹见。山僧四五人，屡访期识面。,4
NanBei,阴铿,新成安乐宫,新宫实壮哉，云里望楼台。迢递翔鹍仰，连翩贺燕来。重櫩寒雾宿，丹井夏莲开。砌石披新锦，梁花画早梅。欲知安乐盛，歌管杂尘埃。,1
NanBei,李谧,神士赋歌,周孔重儒教，庄老贵无为。二途虽如异，一是买声儿。生乎意不惬，死名用何施。可心聊自乐，终不为人移。脱寻余志者，陶然正若斯。,1
Qing,王广心,送荔裳 其一,上客征帆昨夜过，江村风雨别愁多。东山自慰苍生望，郢市空怜《白雪》歌。野寺开樽栖鹳雀，空梁拨棹散鼋鼍。承明到日应前席，须话桑田总逝波。,6
Yuan,王行,次韵杨孟载见寄,怀刺归来卧枕书，白云满榻闭门初。草《玄》未信扬雄病，礼法从知阮籍疏。短障夕阳悲蟋蟀，方塘秋水老芙蕖。南村口燥呼难得，一任狂风捲弊庐。,4
WeiJin,嵇含,娱蜡赋,季冬大蜡之暮，延啸周契远近旧故。,0
NanBei,王微,咏愁诗,自予抱羁思，眇与日月长。载离非宋远，谁谓河难航。忧随积霖密，慨因朗旭彰。负之苦不胜，即之竟无方。如彼引鲲鱼，待尽守空梁。天地岂私贫，运至岂固当。既悟非形兆，兹数讵可攘。,1
Qing,王抱承,过竹山和邵宝游竹山诗原韵,胜欲先生首倡游，得名四百有余秋。会无修菉千竿映，剩有空明一片浮。星聚昔偏来胜友，陆沉今已尽神州。眼前风景依然好，一一题诗在上头。,6
Yuan,沈铉,秦山远翠,出门无寸瞩，凝望立溪湾。修眉在天际，料得是秦山。,4
Song,王钦若,其六,龙带晚烟归洞府，雁拖秋色入衡阳。,3
Tang,无名氏,挽歌五首 其一,高坐星文掩，人寰巷市忙。三台投剑佩，四海哭烟霜。夕殿震号永，秋风晓更长。龙颜不可见，烧画月更香。,2
Yuan,尤良,赠栖碧,美人家住碧山岑，尘世谁知避世心。霜外云蒸青箬笠，水边花浣素衣襟。九天欬唾江声动，一曲沧浪海色深。为语方今圣人出，熏风披拂五弦琴。,4
Qing,允礼,宝鸡,矗矗西山万玉篸，塔河津渡晓霜含。樵夫指点秋林外，桥栈连云三十三。,6
Song,王铚,洪驹父泛舟将过颍同张仲宗出饯席间留诗为别且邀用韵 其一,已作分携计，尤伤送客归。经行汝南郡，为问汉阴机。晚菊饶秋色，丹枫带恨飞。平生无别泪，相对倍沾衣。,3
Song,史浩,次韵皇孙所和二诗 其一,锦绣环清跸，祥云捧日华。千官鹓鹭集，万骑虎貔誇。馀孽皇威远，中原望眼赊。遥怜太液水，波煖欲生花。,3
Yuan,吴景奎,和韵秋日述怀简李克明,草木惊摇落，宾鸿度汉河。故山归梦远，明月客愁多。不复丁年壮，空悲《子夜歌》。倚阑看北斗，零露满烟莎。,4
Yuan,宋本,舶上谣送伯庸以番货事奉使闽浙十首 其一,江华江月要才情，多病堪怜马长卿。莫向都门折杨柳，帝乡春色不南行。,4
Yuan,王畦,其三,呼童早起折荼蘼，插向银瓶映酒卮。为爱春光晚犹媚，莫教风雨褪香肥。,4
NanBei,徐陵,侍宴诗,园林才有热，夏浅更胜春。嫩竹犹含粉，初荷未聚尘。承恩豫下席，应阮独何人。,1
Qing,毛世楷,武昌,百战江山一水萍，武昌宫阙旧亭亭。枝梧蜀汉争持角，控制东南欲建瓴。未定中原安枕席，底思建业厌鱼鲭。只今铁锁销沉后，浪打寒潮入穴青。,6
Yuan,李泂,其二,鲛人初息露香机，花覆龙梭鸟自飞。莫向西湖问烟水，夜凉风露湿荷衣。,4
Yuan,上官藻,寄友人张孝忠,潇潇落叶满江城，冽地金风变世情。无日不伤车北渡，有书难寄雁南征。晓霜满地归心切，夜月悬梁梦不成。渴望馀波今已久，何时握手笑相迎。,4
Tang,司空曙,早春游慈（一作报）恩南池,山寺临池水，春愁望远生。蹋桥逢鹤起，寻竹值泉横。新柳丝犹短，轻蘋叶未成。还如虎溪上，日暮伴僧行。,2
Song,王沂孙,声声慢 催雪,风声从臾，云意商量，连朝滕六迟疑。茸帽貂裘，兔园准拟吟诗。红炉旋添兽炭，办金船、羔酒熔脂。问剪水，恁工夫犹未，还待何时。休被梅花争白，好夸奇斗巧，早遍琼枝。彩索金铃，佳人等塑狮儿。怕寒绣帏慵起，梦梨云、说与春知。莫误了，约王猷、船过剡溪。,3
Song,王藻,其二 龙洞,沉沉古洞锁云寒，中有龙依积水蟠。若为苍生作霖雨，九天飞去不为难。,3
Song,王说,送程给事知越州,晓色光华去玉京，画船新指会稽行。地严琐闼通班贵，道出吴门过里荣。亭惹春云兰渚静，波涵秋月鉴湖清。吏师诗匠高当世，卧镇何妨咏太平。,3
Qing,王槩,贺新凉 题画，为雪客纪事,岁暮诗盈卷。出春明、风花水骨，好生消遣。雾淞满林欣触冻，岂似鲛人啼泫。似寒锦、抽冰成茧。秋水篇章奇幻甚，问词澜、不自知深浅。歌斫地，期重展。同云压岫松筠显。过梅边、鸟衔蕊堕，踏香蹄扁。篱落几家当午闭，突出护花铃犬。狺狺向、吟鞭未免。底事苍黄痴吠雪，柳柳州、雅谑凭何典。嘲笑解，鹅溪剪。,6
NanBei,无名氏,南豫州军士为王玄谟宗越语,宁作五年徒，不逢王玄谟。玄谟犹尚可，宗越更杀我。,1
Yuan,王结,贺新郎 子昭见和再用韵,挟策干明主。望天门、九重幽夐，周旋谁与。斗酒新丰当日事，万里风云掀举。叹碌碌、因人如许。昨日山中书来报，道鸟能歌曲花能舞。行迈远，共谁伍。临风抚掌痴儿女。问人生、几多恩怨，肝肠深阻。腐鼠饥鸢徒劳，回首鹓雏何处。记千古南华妙语。夜鹤朝猿烦寄谢，坑尘容、俗态多惭汝。应笑我，谩劳苦。,4
Qing,孔尚任,题搁笔亭四首有序 其一,崔颢吟成绝妙辞，不因搥碎世谁知。青莲让美空叉手，壁上于今竟有诗。,6
Ming,王秋英,冬日寄韩生于玉融,朔风振憾似潇湘，满树归鸦噪夕阳。不见王孙停驷马，惟闻牧竖唤牛羊。荒山野水悲长夜，懒鬓疏容怯冻霜。漠漠阴云愁黯黯，几时相对一炉香。,5
Ming,王周,晚兴,林居无个事，永日乐陶陶。芒履青藜杖，檀冠白苧袍。摘蔬供晚酌，培菊待秋醪。幽兴凭谁写，清吟月渐高。,5
Tang,宋璟,先师冉有赞,文之礼乐，适可成人。目以政事，方为具臣。岂才不足，宁道斯屯。其谓国老，眇然清尘。,2
Song,王之道,和历阳李簿见寄,短鬓纷垂白，衰颜悴带黄。多寒冬更甚，少睡夜能长。旧学长荒废，新知感爱忘。何时一樽酒，谈咏带江乡。,3
Tang,僧大义,颂,直下识玄旨，罗纹结角是。不识玄旨人，徒劳逐所示。䲺䲺鸟，守空池，鱼从脚下过，䲺䲺总不知。,2
Tang,王延龄,秋宵读书赋,独夜寥寥兮清我素襟。践艺城兮游遨书林。观先王之行道。见古人之同心。羲农之精微兮含阴吐阳。周孔之奥秘兮神入鬼出。有礼乐经邦之化。有德刑御人之术。虽兴风而致理。或因文以丧质。借如助筑于涧。垂钓在川。梦来而所象方得。繇启而其贶必甄。何风云之冥感。而君臣之道全。谟明弼谐。开物成务。仪在楚而何辱。隗得燕而何遇。起之来兮而长平不守。季之入兮而武关非固。将吉凶之由人。伊存亡之有数。若乃大夫西都之佳赏。公子南皮之胜瞩。将军之画阁天半。卫尉之凉台水曲。驰香车与宝马。眩纤罗及美玉。玉馔金觞暮不归。妙舞清歌断方续。何贵幸之斯甚。为欢娱以自足。士有窜江滨兮不用。首河梁兮永辞。长门幽绝恨欲死。掖庭一去还无期。黄鸟嘤嘤兮野花落。白露瀼瀼兮边草衰。此时但能登高而远望。孰云不肠断兮泪如丝。夫以总明正直。维神之假。有才无位。奚其为者。行莫过于颜曾。文莫先于班贾。空兢兢于人世。竟蹉跎于物下。能育其宝。则宜无屯。不与其命。何生此人。仗雄剑以激愤。一欲问夫苍旻。夜如何其夜以阑。闲琴牢落坐南端。流月曈曈兮素华满。银釭煜煜兮清光寒。于是开中轩。晒晴盼。天敞朗兮北斗何高。云依微兮南山可见。银河既已倾。玉窗又以明。哀鸿嗷嗷兮空际远。坠叶纷纷兮林外轻。已而偫感互兴。众念相积。怜稚颜兮何暮。对流年以自惜。徒见其生也杨柳繁华为我春。不知其死也松槚幽泉为我夕。何恃俊于祢衡。何恸穷于阮籍。幽兰无人兮终自芳。郭璞蒙垢兮岂不洁。黄绶从来兮非所愿。白云逶迤兮满山。自得长歌太平事。胡为扰扰风尘间。,2
Yuan,阿鲁威,双调 蟾宫曲 东皇太乙前九首以楚辞九歌品成,穆将愉兮太乙东皇，佩姣服菲菲，剑珥琳琅。玉瑱琼芳，烝肴兰藉，桂酒椒浆。扬枹鼓兮安歌浩倡，纷五音兮琴瑟笙簧。日吉辰良，繁会祁祁，既乐而康。,4
Qing,于云赞,周上制剑,考工桃氏职为剑，万用高曾守不变。遗制空存遗器亡，坐规成法目如眩。一锄斸出苔花班，隔三千年与相见。把剑按记穷心思，名义程法两得之。茎颈后喉按剑首，腊形象鬣杀旁披。承身隆起即为腊，黄钟之数繇此推。以腊校茎茎长倍，双后匝轮中茎施。身五茎长无参差，合之古制称上制，易田说剑真我师。吁嗟嚱！嬴颠刘蹶今何有，一剑完好落吾手。嗜古性成少不廉，比是贫家矜敝帚。目穷之罘探鸟虫，手攀岣嵝拓蝌蚪。得此差足证遗经，校勘分寸陈编守。祇恐四海望澄清，会当一麾出神武。君不见，三尺龙化翔神霄，云雨须臾周坰郊，安用累黍徒锼雕。,6
Tang,王之涣,送别,杨柳东风树，青青夹御河。近来攀折苦，应为别离多。,2
Yuan,元本,题梅花道人墨菜图,茅屋浙江东，春深多白菘。披图成一笑，清味野人同。,4
Tang,戎昱,罗江客舍,山县秋云闇，茅亭暮雨寒。自伤庭叶下，谁问客衣单。有兴时添酒，无聊懒整冠。近来乡国梦，夜夜到长安。,2
Ming,王希文,其七 石台印迹,何为而累累，丢下此磷磷。鹊起明光浪，铜抛剥藓痕。无金悬肘重，似篆结纹新。想是解官去，遗封石上尘。,5
Ming,玄德升,缺题,虎穴归来蠖屈身，十年湖海独伤麟。事无点染何劳洗，赋有奇偏我识真。壮笔吐虹冲斗极，少微迷雾障句陈。平生白雪谁令和，千里相思涕湿巾。,5
WeiJin,谢道韫,泰山吟（《诗纪》作登山。）,峨峨东岳高，秀极冲青天。岩中间虚宇，寂寞幽以玄。非工复非匠，云构发自然。器象尔何物，遂令我屡迁。逝将宅斯宇，可以尽天年。,0
Ming,叶小鸾,己巳春哭六舅母墓上（即张倩倩）,十载恩难报，重泉哭不闻。年年春草色，肠断一孤坟。,5
Yuan,燮元圃,寓杨梅洲书舍,枯桑败叶集寒鸦，篱落芙蓉晓见花。有客归来新作主，钓船湾处是生涯。,4
Ming,王立道,其二,医国早称良，金门数献方。忽闻骑鹤去，无复入鹓行。洗药春流咽，藏舟夜壑光。长安今罢市，相恨失韩康。,5
Ming,方献夫,赠卢黄门朝言之四川少参,禁垣多献纳，西蜀此经营。四面穷输粟，三年未息兵。济时心益壮，顾内意全轻。试看瞿塘水，如何出闼情。,5
Ming,王讴,卜酌,有客素情好，过我持芳尊。秋月鉴幽赏，绪风开夕园。殷勤申款曲，歌笑屡飞翻。叨厕衣冠会，喜闻垄亩言。醉来不觉晚，相送出柴门。,5
Qing,丁维时,其二,自眠自起影鬖鬖，仿佛灵和殿外看。莫使行人肆攀折，春风留取护吟鞍。,6
Yuan,方凤,哭馀之张教授,吾怜张仲蔚，青草少人行。晓帐萤犹湿，空山鹤自惊。徒馀八斗望，谁筑五言城。莽莽孤村外，王孙挂剑情。,4
Yuan,邢沂,游三洞,千盘百折行荦确，十步一坐听潺湲。悬崖削碧一天豁，古洞閟黑双龙蟠。雪宝流泉白石冻，冰壶挂月清秋寒。朝真仰探指木末，忽觉两臂生羽翰。,4
NanBei,无名氏,其九 淮祥风,淮祥应。贤彦生。翼赞中兴致太平。,1
Tang,佚名,至墨离海奉怀敦煌知己,朝行傍海涯，暮宿幕为家。千山空皓雪，万里尽黄沙。戎俗途将近，知音道已赊。回瞻云岭外，挥涕独咨嗟。,2
Yuan,丁复,题程先生西行集后（程年七十馀，归蜀，改葬父母。）,峡束水如箭，巴行船上天。乱离藁葬后，衰老秭归边。手把西行集，心追北上年。东风故山泪，落日洒江烟。,4
Yuan,无名氏,丹立竹图,故人能写竹，标格似湖州。静对西窗下，清风满纸秋。,4
Ming,王伯稠,莫愁乐,春风吹石城，日日唤花开。可怜花上月，不唤莫愁来。,5
Tang,田章,和于中丞夏杪登越王楼望雪山见寄,志乖多感物，临眺更增愁。暑候虽云夏，江声已似秋。雪遥难辨木，村近好维舟。莫恨归朝晚，朝簪拟胜游。,2
Yuan,叶可权,其二 清华秋月,飞阁峨峨瞰空碧，清气逼人风露寂。望舒驾月行青冥，满地金波悄无迹。天色如水空尘埃，寒光透室秋徘徊。嫦娥对镜作队舞，青鸾飞上琼瑶台。,4
Tang,王季友,杂诗,采山仍采隐，在山不在深。持斧事远游，固非匠者心。翳翳青桐枝，樵爨日所侵。斧声出岩壑，四听无知音。岂为鼎下薪，当复堂上琴。凤鸟久不栖，且与枳棘林。,2
Song,史文卿,枯梅,樛枝半著古苔痕，万斛寒香一点春。总为古今吟不尽，十分清瘦似诗人。,3
Qing,尹会一,哭杜荆山,岁暮仍多病，伤君永别离。惊心眠乍起，拭泪信还疑。伯道无儿日，刘蕡下第时。巫咸如可问，重与帝阍期。,6
Song,毛滂,次沈会宗韵,故人老萧散，久客寡谐同。病骨侵山雨，孤帆落渚风。水清应吊影，坐阒想书空。我亦青州阔，经年不一中。,3
Tang,李昂,题雍丘崔明府丹灶,闻君小邑暂鸣弦，隐几灰心有岁年。白石既烧应化鹤，黄金未熟且烹鲜。炉中近染三花气，树里新飞五色烟。伊尹即今须负鼎，王乔何事欲冲天。,2
Qing,仇亮,其三,一别家山痛绝裾，壮怀几幸汉朱虚。十年大梦羞屠狗，万卷残篇饱蠹鱼。却恨诗书真误我，从知魑魅不欺余。戈挥落日终难返，青史千秋自毁誉。,6
Qing,丁丙,借竹轩,瑞隆院里翠黏天，看竹曾传北宋年。玉版禅赊烧笋客，金题赞乞散花仙。窗帘大好辉千个，风月何烦买一钱。登眺愿资双不借，最清凉处独高眠。,6
Qing,尹淳,和李宗城史局观月韵 其一,金盆稍稍暮云东，十二桥头百队同。今夜歌诗还院里，去年鸡酒即田中。能封石室千秋史，可及霞山数亩丰。颇喜清光无厚薄，也应瓶粟免全空。,6
Ming,王逢,光相洞,光相何年有，元和敕赐名。金天灵鹫下，黑雨石龙鸣。莎草迷行迹，桃花隔棹声。神游到仙境，童子恍吾迎。,5
Ming,叶之芳,题江边柳,扬子津边柳，秋风叶乍凋。生当离别后，不得长长条。,5
WeiJin,韦昭,其十二 玄化,玄化象以天。陛下圣真。张皇纲。率道以安民。惠泽宣流而云布。上下睦亲。君臣酣宴乐。激发弦歌扬妙新。修文筹庙胜。须时备驾巡洛津。康哉泰。四海欢忻。越与三五邻。,0
Yuan,李质,其二,湖边把臂送春光，可恨东君去路长。赠玉岂无湘女佩，惜花那得返魂香。脍分金鲫银丝脆，酒吸椰杯瑞露凉。座上总能文字饮，绝胜红袖佐飞觞。,4
Ming,文益成,七宝亭赠亚使,老守惭非制锦才，击毬亭上荷传杯。千年胜迹浮云没，落日高歌信马回。依旧珠帘十里捲，谁家玉笛一声来。月明不禁牵清兴，更向莲堂绮席开。,5
Yuan,李思衍,汴京怀古,沧海成田艮岳荒，谁能行役不彷徨。青城北狩隔万里，花石南来宝几纲。土暗尘昏天水碧，风轻雨过女真黄。无人可语宣和事，九些陈留酹一觞。,4
NanBei,殷淡,其二,尊事威仪，辉容昭叙。迅恭神明，粢盛牲俎。肃肃严宫，蔼蔼崇基。皇灵降祉，百祗具司。戒诚望夜，端列承朝。依微昭旦，物色轻宵。鸿庆遐鬯，嘉荐令芳。翊帝明德，永祚流光。,1
WeiJin,傅咸,《周易》诗,皋以自牧，谦而益光。进德修业，既有典常。晖光日新，照于四方。小人勿用，君子道长。,0
Tang,王无竞,北使长城,秦世筑长城，长城无极已。暴兵四十万，兴工九千里。死人如乱麻，白骨相撑委。殚弊未云悟，穷毒岂知止。胡尘未北灭，楚兵遽东起。六国复嚣嚣，两龙斗觺觺。卯金竟握谶，反璧俄沦祀。仁义寝邦国，狙暴行终始。一旦咸阳宫，翻为汉朝市。,2
Qing,王苏,其二,前度何曾识道场，重过犹及展重阳。新图壁挂枫千树，古字天惊雁一行。石洞人酣霞外酒，丹房花拒夜来霜。鍊师莫笑粗官俗，十七年前侍玉皇。,6
Tang,李贞,奉和圣制过温汤,凤辇腾宸驾，骊籞次乾游。坎德疏温液，山隈派暖流。寒氛空外拥，蒸气沼中浮。林凋帷影散，云敛盖阴收。霜郊畅玄览，参差落景遒。,2
Tang,僧栖一,武昌怀古,一代君臣尽悄然，空遗闲话遍山川。笙歌罢吹几何日，台榭荒凉七百年。蝉响夕阳风满树，雁横秋浦雨连天。长江日夜东流水，两岸芦花一钓船。,2
Ming,王清,天涯亭,独上危楼双眼豁，西风吹动五花袍。天低古戍来山色，地尽穷荒见海涛。画角一声斜日落，朱帘半捲白云高。伏波事业知难继，慷慨长歌出宝刀。,5
Yuan,李裕,次宋编修显夫南陌诗四十韵,丽质过邯郸，春风直几钱。送情怜眼艳，凝伫觉身偏。霞澹斜侵雁，云轻巧衬蝉。芳金摇翠勒，暖玉藉绒鞯。脸媚风初信，眉弯月未弦。绿深芳草雨，红绽碧桃天。却扇羞花落，褰裳妒酒翻。关心时浅笑，忆别自微言。绦脱浓香暖，巾缨腻粉斑。幽期只窨约，私语每防閒。田木须连理，吴梅易引涎。襦长腰并柳，袜小步移莲。枕障熏沈水，屏围画远山。体轻嫌蔽膝，指嫩莹彄环。怅荡元非醉，朦腾不为眠。绣盘花猗傩，锦就字洄联。锁合沈鱼夕，筝閒少雁寒。美人何杳杳，良夜独漫漫。乍见都疑梦，相逢信契仙。怜才多婉娩，倚态转翩妍。璧月红窗外，银河碧树边。幔轻云影动，帘静浪纹悬。裙薄绡长皱，裀重锦未蔫。妆台宜向日，舞袖欲随烟。鸡舌遥闻韵，猩唇厌授餐。深衣留唾碧，系帛表心丹。只忆愁肠断，宁知别绪牵。宝钗分凤翼，钿合寄龙团。红豆膏凝箧，文鹓绣作繁。凄迷千日酒，惆怅五云轩。楚女窥墙日，文园病渴年。合欢连组带，解佩杂芳荃。缨断风前烛，香偷别后筵。额黄红粉澹，泪颗绀珠鲜。苔迹和尘印，花阴带露穿。时时伤往事，故故寄新篇。人去愁千叠，心伤恨万端。蝶晴随絮远，莺晓怨春残。梦好心多感，情深意已传。蘼芜空满地，欲赠思依然。,4
Qing,方浚颐,将返韶州三至半帆亭有作,珠江小住倏言别，蜡屐无暇登西樵。抗尘走俗二十日，幸遇良友栖僧寮。半帆亭上足幽趣，披襟久坐除烦嚣。浮萍得雨铺绿锦，密树倚石成翠峣。高轩明敞缭虚槛，回廊宛转通小桥。此中大有濠濮意，趺坐奚必鸣双桡。道州何子爱结客，新诗满箧酒满瓢。淋漓鬼趣佛国现，萧疏梅影空堂招。兴酣放论藐今古，境地创辟词高超。我来索饮辄先醉，恋恋浑忘重城遥。海山一过仙子笑，越台风系红棉凋。剧怜斗室梦难到，花田池馆鹅潭潮。琳宫有缘竟三至，朴诚相见无斲彫。嗟予苦为名利缚，且复归叩韶山韶。云天鹏翼任舒卷，一枝窃比巢林鹪。,6
NanBei,袁淑,啄木诗（百三家集注云。集左氏。）,南山有鸟，自名啄木。饥则啄木，暮则巢宿。无干于人，唯志所欲。性清者荣，性浊者辱。,1
Qing,于右任,基隆道中,云兴沧海雨凄凄，港口阴情更不齐。百世流传三尺剑，万家辛苦一张犁。鸡鸣故国天将小，春到穷檐路不迷。宿愿尤存寻好句，希夷大笑石桥西。,6
Qing,于琳,杂诗,灼烁健少年，匹马弯强弓。横视藐四海，焉念江上翁。老翁仰天叹，白日西欲东。我昔十七八，目亦无飞鸿。上马舞双槊，下马赋秋风。倏忽年岁移，颓然不复雄。为我谢少年，日月如飞蓬。,6
Ming,王泽,赵松雪八骏图,赵家王孙擅好书，更复画马如江都。尝从玉堂罢春直，惯写天马随监奴。马来西宛龙八尺，势或怒惊如鹊立。似疑初浴荥河波，身上龙纹五花湿。王孙写骏不写形，运思已入天机精。都将临池古书法，落笔一扫千人惊。今逢此图乃八疋，老我见之惟叹息。人间驽骀漫纷纭，天上龙纹谁购得。忆昨八骏登瑶池，昆崙万里天西陲。风行电迈景恍惚，翠蕤不动天王旗。古来八骏虽已矣，房星在天还不死。雄姿伏枥世岂无，胡乃惟称穆天子。,5
Ming,叶纨纨,浣溪沙,风雨闲庭锁寂寥。又看春色一分消。翠屏斜倚思无聊。梦觉情踪无处问，闷来心绪最难描。殢人残病恨今朝。,5
Yuan,李承休,次黄骊北楼板上韵（路由此楼抵宿而作）,杳茫沙界即豪端，倦客登临试展颜。十室半依千里路，一江斜画万重山。眼收碧洛难穷外，身寄红尘不到间。晚怕风高舟未渡，傍人指导也闲闲。,4
Ming,王跂,立春一日之夜自戏遣闷,潦倒胸怀吾自笑，支离身世或加哀。岂知苏子逃禅地，可作周王避债台。社肉难分思拔剑，春醪裁溢已空杯。夜深吟罢无归处，醉倚疏梅几点开。,5
WeiJin,曹睿,棹歌行,王者布大化，配乾稽后只。阳育则阴杀，晷景应度移。文德以时振，武功伐不随。重华舞干戚，有苗服从妫。蠢尔吴中虏，凭江栖山阻。哀哉王士民，瞻仰靡依怙。皇上悼悯斯，宿昔奋天怒。发我许昌宫，列舟于长浦。翌日乘波扬，棹歌悲且凉。太常拂白日，旗帜纷设张。将抗旄与钺，耀威于彼方。伐罪以吊民，清我东南疆。,0
Tang,吕从庆,草堂坐雨,夏来田久旱，秋雨偶然并。岚影经眸幻，檐声滴耳清。幽花开小艳，惫黍转馀精。还望潢池上，萧然洗甲兵。,2
Qing,王汝璧,雨后望千佛山,岩岩神岳开朝霞，冠裳罗列天孙家。曾峦北拱作屏卫，日稽帝力钦重华。山人终古事耕凿，深居时复游麇麚。题名千佛昧所始，神斤鬼斧谁搜爬。十方刹土不可计，各各会合来无遮。自然师子交露帐，一尘一佛参兜沙。祇洹具足曼陀雨，大地涌出青莲华。我来渴仰一无语，两行古柏森排衙。堂皇愔愔似方丈，指麾法雨驱药叉。此邦吏敝民亦窳，如一箴艾砭症瘕。刑期无刑辟止辟，我闻如是非毗邪。但咒钵云作甘𩆩，长我黍稷滋桑麻。河灉濋澜各遵轨，毋使赤子为鱼蛙。佛天锡福我弭患，茫茫愿力真无涯。,6
Ming,方熙,乌石山,石径苍苔古，长廊白昼闲。台花和雨堕，独鸟向人还。竺国三千界，祗园第一山。宁知方外趣，祇在市朝间。,5
Yuan,方澜,金山寺,江心胜绝处，人饮不知源。楚浪夜喧寺，浙山晴到门。清寒入僧梦，太古结云根。欲问前朝事，松风若有言。,4
Song,上官均,送程给事知越州,远民谁布上恩宽，一纸除书辍近班。候骑百城瞻使节，壶浆十里过乡关。云山缭绕讴吟外，铃阁从容指顾间。密诏未从疏傅请，追锋行看日边还。,3
Ming,玉华山樵,和韵荅玉山李诚中,穷途往往白头新，谁谓绨袍念故人。此日不须辞旧雨，空山聊自度残春。艰难作客仍多病，生死无家任此身。二十年来相忆处，几回月夕与风晨。,5
WeiJin,卢谌,其七,承亦既笃，眷亦既亲。饰奖驽猥，方驾骏珍。弼谐靡成，良谟莫陈。无觊狐赵，有与五臣。,0
Ming,王弼,送张兼素之师宗,一封何敢犯龙鳞，欲乞清明恕直臣。万里又成严谴日，百年同是畏途人。休为太傅临湘吊，善保元城过岭身。麟凤从来天下瑞，未容魑魅久相亲。,5
Yuan,李序,暮行大堤上,暮行大堤上，明月天上来。但能照欢乐，不解怜悲哀。谁家少年子，大宅高楼台。凉风管弦发，夜饮携金罍。宁知饭牛客，郁郁心如灰。欢娱岂终极，屈辱俱雄才。徘徊望明月，惆怅何由裁。,4
Song,卞震,其三,诗债到春无处避，离愁因醉暂时无。,3
Ming,王鏊,雪后有怀小适园三首 其一,小圃今何在，锅腔路已苔。竹摧搀柳径，石重压花台。不见羊羔饮，聊将榾柮煨。拥门三尺雪，乘兴有谁来。,5
Ming,王圭,其二,离离秋莲实，采之赠所思。香叶不成圆，苦心中自知。,5
Yuan,吴讷,郑待制席上同刘伯温都事燕叔义宪史诸公赋承天观东轩诗,孤客凭危正惘然，江南春尽落花天。海门黑送千艘雨，城郭青炊万灶烟。烧药金垆犹伏火，射潮铁箭久离弦。伍员白马今何在，几度荒台野鹿眠。,4
Qing,王生荃,拟宿马维则蔬斋从小湾更上三里呼渡不得沿流取归道风甚强自操舟困顿始得泊,江树江村绕似环，平沙何处问前山。斜阳挂树催鸦急，野岸横舟似鹭间。游屦更探枫柳径，茅斋故在竹林间。无缘驱遣风波恶，只隔伊人水一湾。,6
Yuan,王伯成,正宫端正好,满长安。花无数。霎时间暮景桑榆。偏得你罪乡中闭塞定贤门路。偏俺不合殢樽中物。,4
Ming,大方,塞门至银州关道中,银州西下忽都河，胡卒东来唱旧歌。星散诸营连坼堠，云屯万里蔽沙陀。自嗟出塞春光少，谁道临关月色多。顾我鹤形非燕颔，立功万里定如何？,5
Tang,李许,句,澹荡和风催去袖，摇扬淑景照离樽。,2
Tang,王韫秀,喻夫阻客①,楚竹燕歌动画梁，春兰重换舞衣裳。公孙开阁招嘉客，知道浮荣不久长。,2
Tang,佚名,得信酬回,人回忽得信，具委书中情。羁思顿虽豁，忆君心转盈。自怜飘泊者，邂逅闭荒城。欲识肝肠断，更深听叫声。,2
Qing,王璋,台湾八景（东溟晓日）,东生沧海日，真景正无边。未出光韬焰，将离势烁然。金轮浮绿水，灵曜漾青天。谩说烟波远，恩晖岛上悬。,6
NanBei,孔范,赋得白云抱幽石诗,白云浮远盖，飘飘绕石飞。带莲萦锦色，拂镜下仙衣。阵结香炉隐，罗成玉女微。能感荆王梦，阳台杂雨归。,1
Yuan,汪宗臣,燕雁,秋来春去雁宾熟，秋去春来燕子忙。寒暑自分人事信，不须禽类互炎凉。,4
Qing,王贞仪,眼儿媚 舟泊江浦道中,小泊行艖路偏赊。云影雁行斜。数株疏柳，一痕残照，几点归鸦。芦花两岸如飞雪，潮汐下寒沙。水国西风，竹蓬夜月，人在天涯。,6
Yuan,王伯成,尾,那厮主置定乱宫心。酝酿着谩天谎。倚仗着强爷壮娘。全不顾白玉阶头纳表章。则信着被窝儿里顿首诚惶。我绕着利名场。佯做个疯狂。指点银瓶索酒尝。尽教谗臣每数量。至尊把我屈央。休想楚三闾肯跳汨罗江下。,4
Qing,于式枚,其八,未许驰千里，还期赋五车。寒归华表鹤，晚钓锦江鱼。军府凭看画，中朝久绝书。平生江海志，吾道有樵渔。,6
Yuan,汪士深,题刘氏嘉秀园,行过双桥路，寻春到小园。雨香林下屐，花影席间尊。托兴惟泉石，流芳到子孙。非君能爱客，风月更谁论。,4
Yuan,石子章,么篇,争如我睡彻东窗日影偏。高枕只安眠。愚者自愚贤者贤。炼丹砂九转。袖黄庭两卷。诵老子五千言。,4
Yuan,王东,登冷仙岩,仙岩酌酒杏花红，满地金涛日上东。洞底香风散灵气，游人都在紫云中。,4
Yuan,僧子贤,题王元章墨梅,我家绕屋梅花树，况在清溪白石边。云霁月明疏影小，读书犹记十年前。,4
Tang,李隆基,经邹鲁祭孔子而叹之,夫子何为者，栖栖一代中。地犹鄹氏邑，宅即鲁王宫。叹凤嗟身否，伤麟怨道穷。今看两楹奠，当与梦时同。,2
Song,方回,其五,雊雉古原侧，归牛荒潦滨。炊烟已昏野，花气更留人。剩欲培幽筑，端容买近邻。向来惟有梦，今此岂非真。,3
WeiJin,黄章,龙马赋①,夫龙马之所出，于太蒙之荒域。分虞渊之幽睿，通天光之所极。生河海之滨涯，被华文而朱翼。禀神只之纯化，乃大宛而再育。资玄螭之表像，似灵虬之注则。夺騕袅之体势，逸飞兔之高踪。兼骥騄之美质，岂骅骝之足双。耳如剡筒，目象明星。双璧似月，兰筋参情。或有嘘天慷慨，骨腾肉飞。或有奇貌绝足，盖为圣德而生。扬鸾之琐锡。,0
NanBei,僧惠休,怨诗行,明月照高楼，含君千里光。巷中情思满，断绝孤妾肠。悲风荡帷帐，瑶翠坐自伤。妾心依天末，思与浮云长。啸歌视秋草，幽叶岂再扬。暮兰不待岁，离华能几芳。愿作张女引，流悲绕君堂。君堂严且秘，绝调徒飞扬。,1
NanBei,陆厥,其二,如姬寝卧内，班姬坐同车。洪波陪饮帐，林光宴秦馀。岁暮寒飙及，秋水落芙蕖。子瑕矫后驾，安陵泣前鱼。贱妾终已矣，君子定焉如。,1
Song,王克功,剑浦思归 其一,韶华客里一番老，自叹此生行路多。独上危楼望乡国，阑干倚遍奈愁何。,3
NanBei,颜之推,神仙诗,红颜恃容色，青春矜盛年。自言晓书剑，不得学神仙。风云落时后，岁月度人前。镜中不相识，扪心徒自怜。愿得金楼要，思逢玉钤篇。九龙游弱水，八凤出飞烟。朝游采琼实，夕宴酌膏泉。峥嵘下无地，列缺上陵天。举世聊一息，中州安足旋。,1
Tang,何仙姑,其三,已趁群真入紫微，故乡回首尚迟迟。千年留取井边履，说与草堂仙子知。,2
Tang,皮日休,其九 鞠侯,堪羡鞠侯国，碧岩千万重。烟萝为印绶，云壑是堤封。泉遣狙公护，果教𤟤子供。尔徒如不死，应得蹑玄踪。,2
Ming,史鉴,送康驿丞还庐陵（有金鱼白鹭二洲）,握手独相送，君行我自归。风波千里远，烟树一村微。地胜金鱼近，江清白鹭飞。鸰原应在念，回首思依依。,5
Ming,方国骅,其三,钩罾结罟小桥西，花雨沾衣细作泥。过野不存廉吏犬，绕篱仍缚杜陵鸡。千寻春水深成窟，百尺潜鱼大似犀。回首万残如市后，夕阳人散鹧鸪啼。,5
Yuan,汪铢,水西山中,五峰联气胍，一径入烟霞。晴井蒸阴雨，旱渠流落花。山依东晋庙，溪对古官衙。门障延青海，滩流涌白沙。虎羊列蟠踞，翁仲半敧斜。剑履扃幽室，衣冠忆故家。经钟朝听击，斋鼓昼闻挝。窃火猿烧笋，淘泉僧煮茶。暖蕉翻贝叶，朝树晒袈裟。石窦秋浇薤，岩池夏沤麻。山居元寂静，尘径自纷华。此意高人解，移居未有涯。,4
Tang,王绍宗,三妇艳,大妇能调瑟，中妇咏新诗。小妇独无事，花庭曳履綦。上客且安坐，春日正迟迟。,2
Song,文彦博,御沟①,远疏银派浪，深入帝王州。不为朝丹禁，何缘异众流。冷穿平乐观，清绕景阳楼。金屋严妆罢，香波苑外收。,3
Ming,王琏,石屋,凿石甃圜庵，结构因岩谷。危梁琢坚珉，湿楚裁寒玉。梵相终无坏，明灯自相续。掘断青山根，白云常在屋。,5
Yuan,周巽,其二,登临无好句，猿鸟笑人来。良友文皆杰，诸生俊有才。起予诗迭和，迎客菊初开。乔木凋零尽，日斜孤鹤回。,4
Qing,于成龙,冬至渡淮,凤阳路值一阳天，霜透征裘陟巘巅。九里山前沙草合，石头城角水云连。双凫唼喋浮淮浦，孤雁翩翻下泗川。马首北来閒吊古，旧陵宫树不知年。,6
Tang,令狐楚,赠毛仙翁,宣州浑是上清宫，客有真人貌似童。绀发垂缨光髧髧，细髯缘颔绿茸茸。壶中药物梯霞诀，肘后方书缩地功。既许焚香为弟子，愿教年纪共椿同。,2
Yuan,林德肠,渔笛,三弄知何处，苍茫起钓舟。闲将千古意，吹入一江秋。惊雁顾残侣，寒风生别洲。曲终和月卧，无梦到凉州。,4
Qing,丁惠康,日本京桥冶春词（六首选一）,省识尊前旧舞腰，烟花约略忆南朝。庾郎词赋飘零甚，虚对东风弄玉箫。,6
Qing,王又曾,舟中见新月,七月初三夜，一钩浑尔光。斜添烟柳色，微助钓篷凉。弓影虚弯羿，眉痕定画张。玉妃唤何事，有客怨昏黄。,6
Yuan,武汉臣,天下乐,则待要闷向秦楼列管弦。青帘。风外悬。嗔游人醉眠芳径软绿阴中闻鹧鸪。红香中啼杜鹃。休辜负艳阳三月天。,4
NanBei,萧子范,直坊赋,岁惟奄茂，清明送风。承恩从官，自府游宫。信吾生之多幸，达六合之大同。何坊禁之寥阒，对长庭之芜永。门幽幽而重闭，室愔愔而内静。应晓刻而坐朝，听鸣钟而自警。虽生风于蟭螟，终罕曜于阳景。颇留连于九思，恒殷勤于三省。于时也，春果馀英，夏条垂实。殿穹窿而起阴，槐连拳而负日。傍高墉之逦迤，观层扉之郁律。写学宫于洛都，摹画堂于汉室。台榭千名，仙灵间出。,1
Yuan,任士林,十二月初六日晓发松江,冬雾比春浓，舟行日未东。可能辞物役，岂敢怨涂穷。清兴乘江水，交情付晓风。流年今白首，何日慰飘蓬。,4
NanBei,刘令娴,题甘蕉叶示人诗,夕泣已非疏，梦啼太真数。唯当夜枕知，过此无人觉。,1
WeiJin,董子晓,乘舆驳马赋,躯观若斯，气势云披。衔金镳，著玉羁。,0
Ming,尹明翼,其三,圣主求贤席未安，容容默默且弹冠。书生底用狂摇舌，多少当年老谏官。,5
Yuan,王行,寄唐伯慎,未见即云别，别怀安可忘。平生双醉眼，四海一诗囊。乔木苍云合，高楼白日长。屏山远相望，烟水正微茫。,4
NanBei,吴迈远,胡笳曲,轻命重意气，古来岂但今。缓颊献一说，扬眉受千金。边风落寒草，鸣笳坠飞禽。越情结楚思，汉耳听胡音。既怀离俗伤，复悲朝光侵。日当故乡没，遥见浮云阴。,1
Yuan,汪泽民,送陈公辅采石山长,矶伏金牛异，峰攒翠黛双。同游怀绝景，相望只邻邦。春鲚宜供酒，灵犀莫照江。此行应最乐，山水在书窗。,4
NanBei,甄彬,诗,五月披羊裘，负薪岂拾遗。,1
Tang,临川小吏,句,三月能辞千日醉，一生能得几回看。,2
Ming,王蒙,过姑苏,山围平野绿烟中，江苇萧萧两岸风。谁种阖闾门外柳，年年飞絮入吴宫。,5
Yuan,宋濂,瑶芳楼,虞卿草堂虞山东，芳时众集尊前同。花下女歌莺绕树，门前客至鹤开笼。玉盘落乳卷明月，铁笛度曲来秋风。醉吟互出绝奇句，健笔尽属轩辕公。,4
Tang,江为,隋堤柳①,锦缆龙舟万里来，醉乡繁盛忽尘埃。空馀两岸千株柳，雨叶风花作恨媒。,2
Song,方凤,哭馀之张教授,吾怜张仲蔚，青草少人行。晓帐萤犹湿，空山鹤自惊。徒馀八斗望，谁筑五言城。莽莽孤村外，王孙挂剑情。,3
Tang,宋人著作中所载唐五代神仙鬼怪诗,僧伽卒后显形长庆元年夜半于泗州牧苏公寝室前歌（题拟）,淮南淮北，自此福焉。自东自西，无不熟矣。,2
Tang,吴璋,游南雁荡,碧桃花暖洞门开，遥向春山举一杯。洒墨几人镌月牖，乘风两度到蓬莱。绿阴窗户长疑雨，白石林泉半杂苔。王事贤劳閒未得，趣归猿鹤莫相猜。,2
Song,丁默,华胥引,论交眉语，惜别心啼，费情不少。蕙渺溱期，苹深汜约轻误了。几度金铸相思，又燕归鸿杳。谁料如今，被莺闲占春草。频把愁勾，惜鸦云、娇红犹绕。浑拚如梦，争奈枕酲屏晓。欲寄芙蓉香半握，怕不禁秋恼。重是亲逢，片帆双度天杪。,3
Qing,方拱乾,驱雀词,雀莫啄我蔬，我蔬种已迟。衰年事事钝，辛勤还后时。聊取生意足，宁独疗长饥！甲坼才如豆，不及邻家肥。肥蔬啄可饱，瘦蔬啄无遗。饥我不饱汝，两伤亦奚为？欲驱不忍击，短竿护疏篱。我蔬肥有日，除竿任汝飞。听汝嗷嗷音，生事同我微。,6
NanBei,元协,应制赋铜鞮山松诗,问松林。松林经几冬。山川何如昔。风云与古同。,1
Tang,李逢吉,再赴襄阳辱宣武相公贻诗今用奉酬,解韨辞丹禁，扬旌去赤墀。自惊非素望，何力及清时。又据三公席，多惭四老祠。岘山风已远，棠树事难追。江汉饶春色，荆蛮足梦思。唯怜吐凤句，相示凿龙期。,2
Qing,王士祯,挽天章徵君,生入甘露门，死为甘露灭。岂况无生忍，不生亦不灭。予昔事禅悦，兼复慕游仙。门前玉女峰，上有十丈莲。下界六十年，逢场暂游戏。来去众香国，终然饱禅味。不屑海山住，应归兜率天。下视大火聚，蠛蠓争扑缘。已空文字障，静阅庄严劫。何事劳结集，犹烦大迦叶。,6
Qing,王敬铭,哭陆静山公子,昔我来吴门，憙识陆公子。公子不羁才，饮酒被纨绮。长剑倚耿耿，胡绳索纚纚。弱冠爱文章，奇书称宛委。俯仰隘八荒，海内望丰采。伫看列上台，雍容辅当扆。鼎门庆有馀，周道平如砥。忽传消息来，竟以蹈海死。乍闻犹恍惚，沈沈乃真矣。遗蜕逝茫茫，凄凉馀行李。上有白头亲，梦中舞莱彩。君性旷且聪，陶然乐素履。纵有难言隐，未必无生理。胡不遁空山，胡不归故里。岂其厄龙蛇，无端折蘅芷。国运丁阳九，天下滔滔是。荆天兼棘地，堕入樊笼里。众醉我独醒，人事久糠秕。敢效屈灵均，一洗顽懦耻。毁誉听之人，我心终不悔。君也本通儒，一朝成烈士。此时震寰区，异日垂惇史。霭霭岭头云，潺潺江上水。至今池馆夜，仿佛逢山鬼。临风酬一杯，四野秋声起。落日望崦嵫，吾将诉真宰。,6
WeiJin,湛方生,秋夜诗 其一,悲九秋之为节。物凋悴而无荣。岭颓鲜而殒绿。木倾柯而落英。履代谢以惆怅。睹摇落而兴情。信皋壤而感人。乐未毕而哀生。秋夜清兮何秋夕之转长。夜悠悠而难极。月皦皦而停光。播商气以清温。扇高风以革凉。水激波以成涟。露凝结而为霜。凡有生而必凋。情何感而不伤。苟灵符之未虚。孰兹恋之可忘。何天悬之难释。思假畅之冥方。拂尘衿于玄风。散近滞于老庄。揽逍遥之宏维。总齐物之大纲。同天地于一指。等太山于毫芒。万虑一时顿渫。情累豁焉都忘。物我泯然而同体。岂复寿夭于彭殇。,0
Yuan,周密,西余秋晚,丰年鸡犬饱，斜日闭柴荆。父祖自三代，耕桑了一生。病梨山蚁聚，落叶野禽惊。喜客来城市，新蔬荐早粳。,4
Tang,王履贞,冰池照寒月赋（以寒净光洁莹心目为韵）,至矣哉。元冬之季。兹池可观。临方塘而霜容既肃。照圆月而素色兼寒。凝为水碧。洁若琅玕。迫而窥乍惊飞于绕鹊。俯而察宁失顾于回鸾。若乃日暮云晴。苍然色正。冰彩旁射。蟾辉下映。的皪兮地布明珰。曈昽兮天垂朗镜。则虽随侯之珠皎而洁。和氏之璧光且净。曷比夫动资文士之兴。载悦吾人之性。观夫寒空若昼。清漏且长。透珠帘而庭户增媚。浮玉树而园林借芳。揽之则无。诚偶形于顾兔。视之若有。徒积素于飞霜。故能洁通宵之寒气。凝彻底之清光。既而空色相鲜。馀华昭晰。严风吹而不散。冱阴生而转洁。偏使闺妇增思。征人怆别。望陇上之婵娟。怨池中之凛冽。又能使空门禅客。除昏涤暝。对之而虚白生襟。观之而神形自莹。嗟乎。时之革物。物感人心。俾閒放者取而适性。勤苦者对以愁吟。则知冰月之宜靡极。沿变之趣弥深。原夫幽院添池。晴峰绕竹。几处堪赏。千般寓目。加之以清冰素魄。复何愧深山穷谷。伫月令之必赋。冀同出乎西陆。,2
Ming,元天锡,青阳路上,山程二十里，寂寂无人行。冻合溪声断，云收岳色明。奇观何更设，异状固难名。我是重游客，潜生感旧情。,5
Ming,王照,蚤春湖上作,寂历湖山一样春，望中风景不关人。羁魂莫道无依着，到处梅花伴此身。,5
Ming,文林,京口公馆柬杨应宁,清明寂依旧，旅馆正思君。春色计半去，江声来独闻。畏寒犹宿火，移坐盼斜曛。咫尺暌离地，悠悠隔暮云。,5
Qing,尤维雄,舟夜,日午火伞张，水沸气如炙。凉风解迎秋，妙意得清夜。滩声过枕函，百里才一泻。须臾就平夷，柔橹声未罢。篷窗三板轻，黄篾缚低架。稚儿走踆踆，强欲出其罅。水中云叶鲜，流影忽西射。妻孥坐两头，明月满裙衩。微生狎舟楫，风水免惊怕。何况不失家，白公语堪借。,6
Ming,叶颙,忆先母,忆别慈颜后，年华逝水流。萱堂犹一日，松墓竟千秋。诲育恩无尽，生成德靡酬。白云空入望，清泪湿衣裘。,5
Ming,王钝,益阳道中,山行将半载，两过益阳军。废宅消兵燹，荒田照夕曛。马冲松岭雾，鸟动竹溪云。心为陶甄迫，寒泉耳倦闻。,5
Ming,王佑,其二,念尔何时见，相离七月馀。如何千里道，不寄一行书。老恐妻孥隔，贫嗟骨肉疏。锦城宜早到，词赋访相如。,5
Yuan,巴尔斯,西湖竹枝词,风篁岭下月色凉，无数竹枝官道旁。东家为爱青青节，截作参差吹凤凰。,4
Song,王汝舟,藏春秋,短楼矮阁小亭台，中有高人避世埃。寒翠自怜霜后竹，清香谁辨雪中梅。喧嚣祇为莺声巧，漏泄多应柳眼开。只恐藏春藏不得，东君勾勒下山来。,3
Yuan,僧克新,题濮元帅别业,海国元戎鬓未班，归来拄笏看青山。田园暮景烟尘外，台榭春风锦绣间。桐影连溪鸥卧稳，桂香吹月鹤飞还。碧莼丝鲙黄花酒，时向樽前一解颜。,4
Ming,丘遂,同饶公访黄叶老人,卧病不离榻，闻声知我来。足方双叠起，窗始一推开。篱纵初高竹，扉安旧积苔。自嫌稀迹到，巾帻鸟难猜。,5
Song,净圆,望江南 娑婆苦,娑婆苦，情念骤如风。六贼村中无暂息，四蛇箧内更相攻。谁是主人公。无慧力，爱网转关笼。一向四楞低搭地，不思两脚欲梢空。前路更匆匆。,3
Qing,方婉仪,生日偶吟 其一,平簟疏帘小阁晴，朝来池畔最关情。清清不染淤泥水，我与荷花同日生。,6
WeiJin,曹植,鼙舞歌五首 其一 圣皇篇,圣皇应历数，正康帝道休。九州咸宾服，威德洞八幽。三公奏诸公，不得久淹留。蕃位任至重，旧章咸率由。侍臣省文奏，陛下体仁慈。沈吟有爱恋，不忍听可之。迫有官典宪，不得顾恩私。诸王当就国，玺绶何累缞。便时舍外殿，宫省寂无人。主上增顾念，皇母怀苦辛。何以为赠赐，倾府竭宝珍。文钱百亿万，采帛若烟云。乘舆服御物，锦罗与金银。龙旂垂九旒，羽盖参班轮。诸王自计念，无功荷厚德。思一效筋力，糜躯以报国。鸿胪拥节卫，副使随经营。贵戚并出送，夹道交辎軿。车服齐整设，韡晔耀天精。武骑卫前后，鼓吹箫笳声。祖道魏东门，泪下沾冠缨。扳盖因内顾，俛仰慕同生。行行将日暮，何时还阙庭。车轮为徘徊，四马踌躇鸣。路人尚酸鼻，何况骨肉情。,0
Ming,叶辄,挽孝子舒棐诗,连夕悲风动地来，双峰堂上两堪哀。参天宝树俄倾折，历岁萱花竟朽颓。泪雨暗随山雨滴，愁云行共陇云堆。应知慈孝恩深重，相逐相随入夜台。,5
Qing,王揆,澄江舟次,湾头浅浅露平沙，一曲清溪杂野花。溪外青山山下树，树中茅屋是人家。,6
Tang,尹璞,题杨收相公宅,祸福从来路不遥，偶然平地上烟霄。烟霄未稳还平地，门对孤峰占寂寥。,2
NanBei,虞羲,送别诗,唯有一字书，寄之南飞雁。,1
Ming,尹宣举,过先生遗墟,重峰屹立古金陵，江汉颓波独拄撑。千载坡源人未识，至今唯说沃州兵。,5
Yuan,范致大,题麻监州坟（在邑西郊）,一日孤坟起翠微，空山草木亦生辉。贺兰竟后霁云死，杜季宁迟马援归。义魄不随黄土化，英灵长共白云飞。笃交恤幼端奇事，惭愧梁溪一布衣。,4
Ming,王冕,其四,野云依竹静，霜叶近窗明。对此清幽景，都忘喧杂声。看书庸有感，与世竟无情。但愿添松竹，期君结隐盟。,5
Yuan,王逢,其二,台迥林光合，峰孤岳影分。势从平地涌，心与异人群。解佩春相赠，鸣榔夜忽闻。时来面风渚，潇洒诵吾文。,4
Tang,李旦,晋宣帝赞,仲达猜忌，狼顾为人。称疾迷谬，形神不亲。辛毗仗节，蜀将贻巾。委质北面，终为魏臣。,2
Tang,吕岩,其九,灵丹产太虚，九转入重炉。浴就红莲颗，烧成白玉珠。水中铅一两，火内汞三铢。吃了瑶台宝，升天任海枯。,2
Ming,王知谦,闻鹃有感,棱棱襟襫梦难成，又听鹃声更恼情。叫道不如归去好，蜀天何处是归程。,5
Tang,王昌龄,答武陵田太守,仗剑行千里，微躯感一言。曾为大梁客，不负信陵恩。,2
Song,方蒙仲,绿萼梅,楚楚碧霞裳，轻轻青玉履。三千一太真，道妆侍天子。,3
Yuan,丁仲伦,题明秀亭,漓江东过昭州城，城边虚敞明秀亭。昔人创意岂云偶，爱此水秀山光明。隔江荔浦云横岭，西山铜鼓烟迷顶。万劫金钟古殿荒，千寻玉井沈波冷。往年城市连江居，即今郊野无村墟。凄凉三县赋役少，寂寞孤城楼橹虚。我曾十年摄其守，防虞听事重营久。几番舟楫重经过，屈指年华数来九。髦倪见我重伤神，繁华一去如浮云。府公俱是豪俊客，谓当鼓舞新斯民。青云飘风惜时晚，白日留顾下邱坂。何人为我呼梅公，山头啼鸟山花红。一杯磊落浇心胸，写诗作向临江风。,4
Ming,方弘静,华景洞作,凭几群峰迥，披云曲磴幽。叠屏依积水，三伏此清秋。不见雷为市，虚疑蜃结楼。久知佳绝地，岭表足淹留。,5
Song,丘崇,满江红 其一,驻马江头，聊自放、尘劳踪迹。身渐老、尊前羞见，异乡风物。雪柳垂金幡胜小，钗头又报春消息。记去年、持酒觅新词，人疏隔。时序好，今犹昔。携赏处，空追忆。都如梦才觉，悄然难觅。且饮不须论许事，从今煞有佳天色。但官闲、有酒便嬉游，愁无益。,3
Yuan,吴澄,为舒景春赋东皋,东皋种杏者，今住杏花村。收谷虎卫道，衔珠蛇报恩。窗红开晓沴，草碧验春温。岂待閒舒啸，柏湖真有孙。,4
WeiJin,张协,其十,墨蜧跃重渊，商羊舞野庭。飞廉应南箕，丰隆迎号屏。云根临八极，雨足洒四溟。霖沥过二旬，散漫亚九龄。阶下伏拉涌，堂上水衣生。洪潦浩方割，人怀昏垫情。沈液漱陈根，绿叶腐秋茎。里无曲突烟，路无行轮声。环堵自颓毁，垣闾不隐形。尺烬重寻桂，红粒贵瑶琼。君子守固穷，在约不爽贞。虽荣田方赠，惭为沟壑名。取志于陵子，比足黔娄生。,0
Yuan,吴镇,李昭道画卷,人爱山居好，何如此际便。家规仍小异，幽致更超然。暮霭映高树，柴扉绕细泉。新图不可再，展阅忆唐贤。,4
NanBei,颜延之,车驾幸京口侍游蒜山作诗,元天高北列，日观临东溟。入河起阳峡，践华因削成。岩险去汉宇，襟卫徙吴京。流池自化造，山关固神营。园县极方望，邑社总地灵。宅道炳星纬，诞曜应辰明。睿思缠故里，巡驾币旧坰。陟峰腾辇路，寻云抗瑶甍。春江壮风涛，兰野茂荑英。宣游弘下济，穷远凝圣情。岳滨有和会，祥习在卜征。周南悲昔老，留滞感遗氓。空食波廊肆，反税事岩耕。,1
Ming,史忠,其二,二月江南花正开，山光欲翠水浮苔。绿阴到处还堪赏，不厌扁舟日日来。,5
Qing,丁三在,吹万亚子石子憩南挈眷游杭同社诸子假柏堂竹阁燕集到者二十八人诗以纪事和白丁韵,吟屐遐方至，芳筵此日开。白苏敢私淑，赵李故多才。一月迟修禊，孤山快举杯。客星符列宿，乐我共游陪。,6
Qing,王錞,过峡石,群山相凑窄，石径上千盘。人入烟霞里，车行剑戟端。殽尸留昔耻，陵雨至今寒。未暇谈秦帅，心惊度险难。,6
Ming,卜舜年,赠侄倩汤将军,昨夜五星攒北斗，朝来印系将军肘。我家娇客气如虹，勇略不数汤国公。外家兵书从幼习，久矣江东无老熊。三吴不比九大镇，人民宴乐皆高枕。左薄大海右太湖，内寇外倭相应呼。时虞寇窟狡于兔，更虑倭帆开似凫。至尊拊髀懋简尔，爱尔裘带閒且都。白面依然儒者象，赤心自与常人殊。草檄击贼无不可，悬得江门太平锁。,5
Tang,克符道者,百丈松,百丈和霜岭上松，蛇盘鹤性瘦如龙。下堂索著称名字，不会师心一万重。,2
Qing,王翃,其三,禁中春树蔼晴烟，朝罢帘声下九天。官局进呈新铸好，六宫齐赐草书钱。,6
Yuan,岑安卿,其二,发疏常自理，心苦欲频搥。夜月久无梦，秋风忽寄诗。来同颜子乐，聊复宋生悲。何怪孔文举，人犹呼作儿。,4
Tang,申堂构,句,霜添柏树冷，气拂桂林寒。,2
WeiJin,木华,海赋,昔在帝妫巨唐之代，天纲浡潏，为凋为瘵。洪涛澜汗，万里无际。长波涾陀，迤涎八裔。于是乎禹也，乃铲临崖之阜陆，决陂潢而相󰆶。启龙门之岝峉，垦陵峦而崭凿。群山既略，百川潜渫。泱漭澹泞，腾波赴势。江河既导，万穴俱流。掎拔五岳，竭涸九州。沥滴渗淫，荟蔚云雾。涓流泱瀼，莫不来注。于廓灵海，长为委输。其为广也，其为怪也，宜其为大也。尔其为状也，则乃浟湙潋滟，浮天无岸。浺瀜沆瀁，渺㳽湠漫。波如连山，乍合乍散。嘘噏百川，洗涤淮汉。襄陵广舄，㶀㵧浩汗。若乃大明㩠辔于金枢之穴，翔阳逸骇于扶桑之津。彯沙礐石，荡𩘻岛滨。于是鼓怒，溢浪扬浮。更相触搏，飞沫起涛。状如天轮，胶戾而激转，又似地轴，挺拔而争回。岑岭飞腾而反覆，五岳鼓舞而相磓。𣽴濆沦而滀漯，郁沏迭而隆颓。盘盓激而成窟，𣺰𣵢滐而为魁。㴸泊柏而迤飏，磊匒匌而相󰂁。惊浪雷奔，骇水迸集，开合解会，瀼瀼湿湿。葩华踧沑，濎泞潗㵫。若乃霾曀潜销，莫振莫竦。轻尘不飞，纤萝不动。犹尚呀呷，馀波独涌。澎濞灪䃶，碨磊山垄。尔其枝岐潭瀹，渤荡成汜。乖蛮隔夷，回互万里。若乃偏荒速告，王命急宣。飞骏鼓楫，汎海淩山。于是候劲风，揭百尺。维长绡，挂帆席。望涛远决，囧然鸟逝。鹬如惊凫之失侣，倏如六龙之所掣。一越三千，不终朝而济所届。若其负秽临深，虚誓愆祈。则有海童邀路，马衔当蹊。天吴乍见而髣髴，蝄像暂晓而闪尸。群妖遘迕，眇䁘冶夷。决帆摧橦，戕风起恶。廓如灵变，惚恍幽暮。气似天霄，叆靅云布。䨹昱绝电，百色妖露。呵㗵掩郁，矆睒无度。飞涝相磢，激势相沏。崩云屑雨，浤浤汨汨。𧿒踔湛𤄶，沸溃渝溢。瀖泋濩渭，荡云沃日。于是舟人渔子，徂南极东。或屑没于鼋鼍之穴，或挂罥于岑㟼之峰。或掣掣泄泄于裸人之国，或汎汎悠悠于黑齿之邦。或乃萍流而浮转，或因归风以自反。徒识观怪之多骇，乃不悟所历之近远。尔其为大量也，则南澰朱崖，北洒天墟。东演析木，西薄青徐。经途瀴溟，万万有馀。吐云霓，含龙鱼。隐鲲鳞，潜灵居。岂徒积太颠之宝贝，与随侯之明珠。将世之所收者常闻，所未名者若无。且希世之所闻，恶审其名？故可仿像其色，叆霼其形。尔其水府之内，极深之庭。则有崇岛巨鳌，嵽𡸣孤亭。擘洪波，指太清。竭磐石，栖百灵。飏凯风而南逝，广莫至而北征。其垠则有天琛水怪，鲛人之室。瑕石诡晖，鳞甲异质。若乃云锦散文于沙汭之际，绫罗被光于螺蚌之节。繁采扬华，万色隐鲜。阳冰不冶，阴火潜然。熺炭重燔，吹炯九泉。朱𤒦绿烟，䁏眇蝉蜎。鱼则横海之鲸，突扤孤游。戛岩㟼，偃高涛。茹鳞甲，吞龙舟。噏波则洪涟踧蹜，吹涝则百川倒流。或乃蹭蹬穷波，陆死盐田。巨鳞插云，鬐鬣刺天。颅骨成岳，流膏为渊。若乃岩坻之隈，沙石之嵚。毛翼产鷇，剖卵成禽。凫雏离褷，鹤子淋渗。群飞侣浴，戏广浮深。翔雾连轩，泄泄淫淫。翻动成雷，扰翰为林。更相叫啸，诡色殊音。若乃三光既清，天地融朗。不汎阳侯，乘蹻绝往。觌安期于蓬莱，见乔山之帝像。群仙缥眇，餐玉清涯。履阜乡之留舄，被羽翮之襂纚。翔天沼，戏穷溟。甄有形于无欲，永悠悠以长生。且其为器也，包乾之奥，括坤之区。惟神是宅，亦祇是庐。何奇不有？何怪不储？芒芒积流，含形内虚。旷哉坎德，卑以自居。弘往纳来，以宗以都。品物类生，何有何无！,0
Qing,王戬,送人出居庸,塞外烽烟莽泬寥，寒冰满地竞扬镳。风吹大漠黄羊过，天亘长城白草彫。百二关河悲故垒，十三陵寝识前朝。寄言玉碗金凫道，更有樵人晚唱遥。,6
Tang,王贞白,胡笳曲,陇底悲笳引，陇头鸣北风。一轮霜月落，万里塞天空。戍卒泪应尽，胡儿哭未终。争教班定远，不念玉关中。,2
Yuan,叶衡,其二,云拥苍松岭势雄，微茫俯见九州同。皇家万载千秋岁，看取天垂日照中。,4
NanBei,高允,徵士颂,紫气干霄，群雄乱夏，王龚徂征，戎车屡驾，扫荡游氛，克剪妖霸，四海从风，八垠渐化。政教无外，既宁且一，偃武橐兵，唯文是恤。帝乃旁求，搜贤举逸，岩隐投竿，异人并出。（一章）亹亹卢生，量远思纯，钻道据德，游艺依仁。旌弓既招，释褐投巾，摄齐升堂，嘉谋日陈。自东徂南，跃马驰轮，僭冯影附，刘以和亲。（二章）茂祖茕单，夙罹不造，克已勉躬，聿隆家道。敦心六经，游思文藻，终辞宠命，以之自保。（三章）燕、常笃信，百行靡遗，位不苟进，任理栖迟。居冲守约，好让善推，思贤乐古，如渴如饥。（四章）子翼致远，道赐悟深，相期以义，相和若琴。并参幕府，俱发德音，优游卒岁，聊以寄心。（五章）祖根运会，克光厥猷，仰缘朝恩，俯因德友。功虽后建，禄实先受，班同旧臣，位并群后。（六章）士衡孤立，内省靡疚，言不崇革，交不遗旧。以产则贫，论道则富，所谓伊人，实邦之秀。（七章）卓矣友规，禀兹淑量，存彼大方，摈此细让。神与理冥，形随流浪，虽屈王侯，莫废其尚。（八章）赵实名区，世多奇士，山岳所钟，挺生三李。矫矫清风，抑抑容止，初九而潜，望云而起。（九章）诜尹西都，灵惟作传，垂训皇宫，载理云务。熙虽中夭，迹阶郎署，馀尘可挹，终亦显著。（十章）仲业渊长，雅性清到，宪章古式，绸缪典诰。时值险难，常一其操。纳众以仁，训下以孝，化被龙川，民归其教。（十一章）迈则英贤，侃亦称选，闻达邦家，名行素显。志在兼济，岂伊独善，绳匠弗顾，功不获展。（十二章）刘、许履忠，竭力致躬，出能骋说，入献其功，輶轩一举，挠燕下崇，名彰魏世，享业亦隆。（十三章）道茂夙成，弱冠播名，与朋以信，行物以诚。怡怡昆弟，穆穆家庭，发响九皋，翰飞紫冥。频在省闼，亦司于京，刑以之中，政以之平。（十四章）猗欤彦鉴，思参文雅，率性任真，器成非假。靡矜于高，莫耻于下，乃谢朱门，归迹林野。（十五章）宗敬延誉，号为四俊，华藻云飞，金声夙振。中遇沈疴，赋诗以讯，忠显于辞，理出于韵。（十六章）高沧朗达，默识渊通，领新悟异，发自心胸。质侔和璧，文炳雕龙，耀姿天邑，衣锦旧邦。（十七章）士元先觉，介焉不惑，振袂来庭，始宾王国。蹈方履正，好是绳墨，淑人君子，其仪不忒。（十八章）孔称游夏，汉美渊云，越哉伯度，出类逾群。司言秘阁，作牧河汾，移风易俗，理乱解纷。融彼滞义，涣此潜文，儒道以析，九流以分。（十九章）崔、宋二贤，诞性英伟，擢颍闾阎，闻名象魏。謇謇仪形，邈邈风气，达而不矜，素而能贲。（二十章）潘符标尚，杜熙好和，清不洁流，浑不同波。绝希龙津，止分常科，幽而逾显，损而逾多。（二十一章）张纲柔谦，叔术正直，道雅洽闻，弼为兼识。拔萃衡门，俱渐鸿翼，发愤忘餐，岂要斗食。率礼从仁，周愆于式，失不系心，得不形色。（二十二章）郎苗始举，用均巳试，智足周身，言足为治。性协于时，情敏于事，与今而同，与古曷异。（二十三章）物以利移，人以酒昏，侯生洁己，唯义是敦。日纵醇醪，逾敬逾温，其在私室，如涉公门。（二十四章）季才之性，柔而执竞，届彼南秦，申威致命。诱之以权，矫之以正，帝道用光，边土纳庆。（二十五章）群贤遭世，显名有代，志竭其忠，才尽其概。体袭朱裳，腰纽双佩，荣曜当时，风高千载。君臣相遇，理实难偕，昔因朝命，与之克谐。披襟散想，解带舒怀，此昕如昨，存亡奄乖。静言思之，中心九摧，挥毫颂德，潸尔增哀。（二十六章）,1
Ming,王翃,牧牛词,二月三月春雨晴，渚田水暖芹芽生。牧童驱牛出原隰，细草青青牛可食。夕阳短笛不见人，吹过村南又村北。,5
Song,王令,其十,何处难忘酒，亡君复旧游。黍离经故国，麦秀悼前羞。远目何胜尽，行车逆自留。此时无一盏，何以谢悠悠。,3
Tang,羊士谔,其三,圆景旷佳宾，徘徊夜漏频。金波徒汎酒，瑶瑟已生尘。露白移长簟，风清挂幅巾。西园旧才子，想见洛阳人。,2
Yuan,王吉昌,爱芦花,心开五对忘，性逸六情绝。气神形变化，首级空飞血。功旌丹品莹，产阳魂，奋威烈。始终不变实相露，贯通无内外，貌难分别。出生灭。纵横清净体，无像天中彻。究竟真法眼，剔眉毛纤翳抉。辉开万古清光洁。圆明物物显，了然如缺。,4
NanBei,任昉,赠徐徵君诗,促生悲永路，早交伤晚别。自我隔容徽，于焉徂岁月。情非山河阻，意似江湖悦。东皋有儒素，杳与荣名绝。曾是违赏心，曷用箴余缺。眇焉追平生，尘书废不阅。信此伊能已，怀抱岂暂辍。何以表相思，贞松擅严节。,1
WeiJin,阮修,大鹏赞,跄跄大鹏，诞自北溟。假精灵鳞，神化以生。如云之翼，如山之形。海运水击，扶摇上征。翕然层举，背负太清。志存天地，不屑唐庭。莺鸠仰笑，尺鴳所轻。超世高逝，莫知其情。,0
Yuan,李京,过牂牁江,归欤何日是真归，惭愧山林与愿违。垂老八千馀里谪，回头四十九年非。穷边野水黄云渡，梦里田家白板扉。珍重沙禽频见下，也应知我久忘机。,4
Yuan,王惟一,西江月,大道古今一脉，圣人口口相传。奈何百姓不知焉。尽逐色声迷恋。在迩不须求远，何消更遇神仙。分明只在眼睛前。日用常行不见。,4
WeiJin,郑丰,答陆士龙诗四首·鸳鸯 其一,鸳鸯于飞，在江之浚。和音交畅，拊翼双起。朝游兰池，夕宿兰沚。清风翕习，扇彼兰茝。凌云高厉，载翔载止。,0
Yuan,吴云,岱庙联,帝出乎震；人生于寅。,4
Qing,王志翰,西阁夜,精蓝结搆碧云间，清夜优游乐意关。仙境乍看松郁郁，龙泉时泻水潺潺。参差四面高峰绕，皎洁中天片月弯。狮口犹传无尽意，钟声响彻万山间。,6
Qing,王丹林,白桃花次乾斋侍读韵,相逢不信武陵村，合是孤峰旧托根。流水有情空蘸影，春风无色最销魂。开当玉洞难知路，吹落银墙不见痕。多恐赚他双舞燕，误猜梨院绕重门。,6
Song,尹廷高,尖山寺,入门僧意古，便觉隔尘氛。清磬摇寒翠，空廊贮白云。定回松落子，画剥藓添纹。仙笔今何在，儿啼夜不闻。,3
WeiJin,云林右英夫人,其二 七月十八日夕云林右英夫人授诗（此诗与许长史。兼及掾事。）,辔景落沧浪，腾跃青海津。绛烟乱太阳，羽盖倾九天。云舆浮空洞，倏忽风波间。来寻冥中友，相携侍帝晨。王子协明德，齐首招玉贤。下眄八阿宫，上寝希林颠。漱此紫霞腴，方知途涂辛。佳人将安在，勤心乃得亲。,0
Song,王徽,记梦诗,恶业因缘近契丹，一年朝贡几多般。移身忽到京华地，可惜中宵滴漏残。,3
Ming,王铎,其四,奇象何能绘，琉璃迥未移。阳坡荣异蕊，缺窍现山魑。岷水台前没，天河槛外卑。笑容应自得，祝肾返无知。,5
Ming,王讴,汶上公署,百岁为浮名，一身恒旅寓。鸦归野树昏，角散城云暮。残壁窜秋蛩，空阶滴夜雨。愁心似茧丝，短发变玄素。,5
Ming,王纥,赠幕史粹公罢政归钓鳌台,衣冠盛世正堪期，底事南归倚钓矶。风暖池亭春酒熟，秋清溪月晚鲈肥。身闲鳌海重开径，化洽乌城不闭扉。回首渺微天万里，清辉夜夜绕皇畿。,5
Qing,丁淑媛,桂殿秋 冬夜有怀兄妹,鱼信断，雁行疏。腊梅香里岁将徂。停针自起推窗望，寒照亭亭恰午馀。,6
Qing,释大宁,杂韵,峰顶屋三间，松边石一片。早晚云飞来，只有樵夫见。,6
Tang,于武陵,客中,楚人歌竹枝，游子泪沾衣。异国久为客，寒宵频梦归。一封书未返，千树叶皆飞。南过洞庭水，更应消息稀。,2
Tang,毛熙圣,题孟岩,资中多秀异，自古出贤良。川岳炳灵气，烟霞舒瑞光。家家习诗礼，处处闻丝簧。,2
Yuan,王逢,其三,紫藟妨过马，青苔委佩鱼。名通天上籍，腹有架间书。春水浮斋舰，山云落板车。尚怀仁里好，耕凿对休居。,4
Yuan,宋讷,送朝天宫道士潘师正祭海岳南还,祀礼精诚格上旻，寰区海岳尽清芬。圣文勒石来三晋，天使将香下五云。午夜箫声青玉管，晴秋仙影紫霞裙。明朝骑鹤蓬莱去，细录成功奏放勋。,4
Yuan,文质,折杨柳,折杨柳，烦纤手。金黄细缕牵春愁，送客年年汴河口。汴水明，杨柳青。此时伤心无限情，同心结就孤舟行。折杨柳，君知否？有书莫寄双鲤鱼，一度春风一回首。,4
Tang,毛女正美,其二,曾折松枝为宝栉，又编栗叶代罗襦。有时问却秦宫事，笑撚山花望太虚。,2
Song,王仲修,其十八,春气融和万物佳，殿前仍有四时花。宫人却爱山家景，松竹阴中碾建茶。,3
Tang,河北士人,寄内诗①,握笔题诗易，荷戈征戍难。惯从鸳被暖，怯向雁门寒。瘦尽宽衣带，啼多渍枕檀。试留青黛著，回日画眉看。,2
Yuan,沈椿,谒杨廉夫,扬雄宅上好修竹，黄妃塔前多翠微。自爱高文每相见，莫怪短筇来叩扉。,4
Ming,王汝玉,勤农轩为族兄德章赋时挈家居聊城,罢挟干时策，因从垄上耕。十年辞茂苑，数口寄聊城。故业桑麻在，新居卉木成。相望千里外，徒此怆离情。,5
WeiJin,薛综,凤颂,猗与石磬，金声玉振。先王搏拊，以正五音。百兽翔感，仪凤舞麟。在昔尧舜，斯磬乃臻。宗庙致敬，乃肯来顾。赞扬圣德，上下受祚。,0
Yuan,石子章,快活三,可不说钟子期访伯牙。倒问我灵照女透丹霞。梁尹云：难道是古来的思凡仙女。就也没有。正旦唱：他问我从古的思凡仙女有来么。则教我半晌家难回话。,4
Tang,白居易,送武士曹归蜀（士曹即武中丞兄）,花落鸟嘤嘤，南归称野情。月宜秦岭宿，春好蜀江行。乡路通云栈，郊扉近锦城。乌台陟冈送，人羡别时荣。,2
Tang,吴融,雨后闻思归乐二首 其一,山禽连夜叫，兼雨未尝休。尽道思归乐，应多离别愁。我家方旅食，故国在沧洲。闻此不能寐，青灯茆屋幽。,2
WeiJin,嵇喜,答嵇康诗四首（一作答弟叔夜。） 其一,华堂临浚沼，灵芝茂清泉。仰瞻春禽翔，俯察绿水滨。逍遥步兰渚，感物怀古人。李叟寄周朝，庄生游漆园。时至忽蝉蜕，变化无常端。,0
Yuan,宋无,沙门岛,孤屿压沧海，风涛直下危。蛟人依蜃市，鱼女祭龙祠。月黑犀牛斗，波红螮蝀垂。登临有奇观，感慨但言诗。,4
NanBei,虞炎,咏帘诗,青轩明月诗，紫殿秋风日。朣胧引光辉，晻暧映容质。清露依檐垂，蛸丝当户密。褰开谁共临，掩晦得如失。,1
Song,尹公远,齐天乐 赠卢天隐,江湖千里秋风客，翩然白云黄鹄。石鼎烟霏，篆书红湿，随处菊香泉绿。幅巾野服。尽扫叶开门，抱琴听瀑。何事蓬壶，归来独待海涛陆。卢鸿旧时隐处，想斜阳草树，水榭云屋。麈尾玄玄，笔花语语，剪尽雨窗残烛。黄庭误读。且东老留诗，采和歌曲。后日重寻，洞天三十六。,3
Tang,王季文,青出蓝（一作王季友诗）,芳蓝滋匹帛，人力半天经。浸润加新气，光辉胜本青。还同冰出水，不共草为萤。翻覆依襟上，偏知造化灵。,2
Tang,上官婉儿,游长宁公主流杯池二十五首① 其十三,玉环腾远创，金埒荷殊荣。弗玩珠玑饰，仍留仁智情。凿山便作室，凭树即为楹。公输与班尔，从此遂韬声。,2
Yuan,李序,远愁曲,桃杏忽已残，秾华逐流水。绿阶日色重，芳草青靡靡。飞燕衔落花，春风共吹起。飘散不相知，愁心满千里。,4
Tang,王涯,广宣上人以诗贺放榜和谢,延英面奉入春闱，亦选功夫亦选奇。在冶只求金不耗，用心空学秤无私。龙门变化人皆望，莺谷飞鸣自有时。独喜至公谁是證，弥天上人与新诗。,2
WeiJin,曹摅,思友人诗,密云翳阳景，霖潦淹庭除。严霜凋翠草，寒风振纤枯。凛凛天气清，落落卉木疏。感时歌蟋蟀，思贤咏白驹。情随玄阴滞，心与回飙俱。思心何所怀，怀我欧阳子。精义测神奥，清机发妙理。自我别旬朔，微言绝于耳。褰裳不足难，清扬未可俟。延首出阶檐，伫立增想似。,0
Qing,方大猷,南歌子 秋思,蓬鬓惊堆雪，衰容艳拒霜。莫持琼管弄清商，吹得万千林叶、一时黄。谁道春如剪，裁成百样芳。那知秋色是干将，天外群峰处处、割愁肠。,6
Yuan,汪铢,雪夜寒光主人别业,林风雪夜清，相对有閒僧。坐久然松火，眠迟话葛藤。天寒悲裋褐，窗冷翳残灯。到此忘机虑，欲归犹未能。,4
Song,孔武仲,晚兴,吏退公门静，萧然似宴居。秋声来簟枕，晚色被庭除。仄径窥栖鸟，荒池听跃鱼。黄花恼陶令，搔首赋归欤。,3
Ming,王跂,其二,迟暮嗟何及，艰危酒暂忘。风枝高处折，雨叶暗中黄。是物关兵气，吾身属醉乡。开瓿今夜忝，明日为重阳。,5
Yuan,周景行,题墨竹图,秋夜凉如水，苍竿戛击清。喷泉珠错落，带月弄寒声。,4
Song,文珏,虞美人,歌唇乍启尘飞处。翠叶轻轻举。似呈舞态逞妖容。嫩条纤丽玉玲珑。怯秋风。虞姬珠碎兵戈里。莫认埋魂地。只应遗恨寄芳丛。露和清泪湿轻红。古今同。,3
Yuan,李致远,红绣鞋,梦断陈王罗袜，情伤学士琵琶。又见西风换年华。数杯添泪酒，几点送秋花。行人天一涯。,4
Yuan,乃贤,赋甘露门送李御史之西台（惟中。）,雉观银河近，天清鼓角空。女墙秋色外，仙掌月华中。双阙当关树，高城绕汉宫。使君骢马入，按辔立西风。,4
Song,王贻永,句,河朔雪深思爱月，并门春暖咏甘棠。,3
WeiJin,王丰之,兰亭诗（《诗纪》云。行参军王丰之。）,肆盼岩岫，临泉濯趾。感兴鱼鸟，安居幽跱。,0
Yuan,范叔中,远游篇,仙人手把金芙蓉，邀我上陟莲花峰。两眼注入沧溟中，浮云遮断扶桑宫。白日西飞恐成晚，驾天五色横长虹。凤凰仪羽备珍彩，欲集不集无梧桐。冥冥杳杳脱罗网，亦有数点南飞鸿。怒鲸崔嵬鼓鳞鬣，浪中琐屑多沙虫。从今唤起人中龙，披虎豹，谒九重。舞干羽，息武功。泰和世上皆春风，是时勒石留鼎钟。左招黄绮右赤松，长歌归去来山中。长歌归去来山中。,4
Yuan,僧至仁,李焕章竹石居,翔凤历四海，故巢何处安？蓬莱苍石外，风雨长琅玕。,4
Yuan,周巽,其二,镜里秋容好，岩前爽气佳。素娥元有药，老桂又开花。对影心犹壮，观花鬓未华。有怀瀛海客，直欲泛灵槎。,4
Ming,丁熿,奉呈大小白山主人,故人千里外，阳月始寒时。轻暖凡情适，清臞道骨宜。更无他事避，惟有此心随。早晚归仍便，林泉自尔迟。,5
WeiJin,湛方生,诸人共讲《老子》诗,吾生幸凝湛，智浪纷竞结。流宕失真宗，遂之弱丧辙。虽欲反故乡，埋翳归途绝。涤除非玄风，垢心焉能歇。大矣五千鸣，特为道丧设。鉴之诚水镜，法秽皆朗彻。,0
Qing,王绮,悼夫子,挑镫独写奠夫文，绣阁沈沈闇闭门。一字一珠一点泪，九原君定有知闻。,6
Tang,王梵志,其十,主人无床枕，坐旦捉狗狐。莫学痛才汉，无事弃他门。,2
Song,于格,梅林分韵得彭字（按：有序，见冯时行同题诗。）,庭柯卧苍龙，阅世如聃彭。朔风破檀蕊，零落滋玉英。江空人响绝，影落千丈清。今代文章箓，缙云主齐盟。跃马觇春色，觞客江上亭。三嗅韵胜华，霜霰饱曾经。及时剥其实，可用佐大烹。幸因輶轩使，锡贡充广庭。王明傥予烛，和羹登簋铏。,3
Tang,王諲,南至云物赋（以题为韵）,于赫至化。时惟大君。推历比夫轩后。授人齐乎放勋。北风戒节。南至司分。验律飞灰。遥应乎悬炭。登台视祲。必在乎书云。丽乎时方别色。天敛残氛。星连珠而候晓。日合璧而呈文。众瑞咸集。祯祥荐至。云散黄光。天浮喜气。金柯郁郁而蔽野。玉叶飘飘而委地。回纪天表。永无兵意。灾沴靡作。罢札瘥之虞。水旱不行。咏京坻之事。得此先甲。还同汉日之观。报以丰年。不假春秋之备。于时帝在旸谷。风后陪骖。会玉帛而涂山有愧。朝公卿而汾水怀惭。佳气从龙。遥连渭北。非烟拂日。俯对终南。懿圣诞之与万。美皇道而超三。保章告其符祉。太史视其簪绂。应子月兮生一阳。奏黄钟兮动万物。乃明南至者。日极之数。视云物者。岁占之故。其在必书。不愆常度。庆瑞满于图牒。献纳盈其府库。凤凰下于元都。铜雀栖于温树。调玉烛而阴阳燮和。抚黔首而时令大布。日之方夕。岁聿云暮。才非瞽史。未知天道之祥。文似相如。愿献淩云之赋。,2
NanBei,张嵊,短箫诗,促柱弦始繁，短萧吹初亮。舞袖拂长席，钟音由虡飏。已落檐瓦间，复绕梁尘上。时属清夏阴，恩晖亦非望。,1
Yuan,汪鑫,其四,塞边无雁可传书，门外无山可望夫。独有柳营千里月，素娥深夜伴人孤。,4
Yuan,丁复,送谷（一作郭）经历之淮西宪幕,淝水绿逶迤，淝山青陆离。江天清共远，沙鸟白相宜。百鍊精金在，孤忠圣主知。幕莲非久地，台柏有高枝。,4
WeiJin,胡安道,黄甘赋,越魏郡之赤杏。襄阴大橙，江阳大橘。,0
Yuan,王勉,雷雨护婴图,襁褓痴儿岂解惊，与儿掩耳自忘生。迅雷疾雨虽堪畏，不夺人间至爱情。,4
Tang,王贞白,终南山,终朝异五岳，列翠满长安。地去搜扬近，人谋隐遁难。水穿诸苑过，雪照一城寒。为问红尘里，谁同驻马看。,2
NanBei,陆法和,谶诗二首 其一,十年天子为尚可。百日天子急如火。周年天子迭代坐。,1
Yuan,孟昉,其十三 闰月,七十二候环催，葭灰玉琯重飞。莫道光阴似水，羲和迂辔，金鞭懒着龙媒。,4
NanBei,刘孝威,雀乳空井中①,远去条支国，心知汉德休。聊栖丞相府，过令黄霸羞。挟子须闲地，空井共寻求。辘轳丝绠绝，桔槔冬藓周。将怜羽翼张，谁辞各背游。,1
Qing,方芳佩,咏纸鸢,剪纸为形骨相寒，常依稚子博悲欢。偶然得藉微风力，却要旁人仰面看。,6
Tang,僧文偃,其七,玩古松高云不齐，鸿鸧鹤抱几年栖。剖㲉同时殊有异，羽张腾汉碧霄低。,2
Tang,僧文益,颂,理极忘情谓，如何有喻齐？到头霜夜月，任情落前溪。果熟猿兼重，山长似路迷。举头残照在，元是住居西。,2
Qing,王苏,题金桧门徒先生自书观剧诗册,少时藏弆先生书，五十六字蟠骊珠。高句丽纸老蚕茧，河南笔妙包欧虞。岂知翰墨有瓜葛，门生门下称生徙。能诗光禄守家法，书画不许寒具污。急搜行箧出真迹，珍比遗笏归魏谟。瓯山不见锡山远，兰亭真本人间无。朅来晋陵访老守，衔杯共补消寒图。酒阑郑重出诗册，册纸虽破墨未枯。当时观剧卅绝句，丝竹陶写聊自娱。识是先生暮年笔，书成醉倩门生扶。何期零落入书肆，肯令散乱抛中衢。贤孙购得谨什袭，赵璧价抵千瑶瑜。架笔安用青珊瑚，荐地安用红氍毹。人生如戏戏易散，登场傀儡空喧呼。若非老笔传幻景，焉得冷眼留真吾。如今试问吟风阁，更有何人唱鹧鸪。,6
Ming,王英,渡滹沱,长河二月半，雪霁断冰开。但觉波涛至，犹疑风雨来。飘摇野艇渡，荡漾白鸥回。望极平沙际，春光净绿苔。,5
Ming,王矿,青鱼滩,青鱼滩上野人家，曲径疏篱长物华。漠漠午烟吹不散，鹧鸪飞出木棉花。,5
Yuan,王懋德,其二,众鸟高栖万籁沈，老禅携月过东林。秋霜不染青莲色，想见乾坤太古心。,4
Ming,叶纨纨,浣溪沙,燕子初来垒故巢。晓莺啼恨更添娇。一春都是等闲抛。不怨满庭风雨恶，只教终日梦魂消。东风空锁绿杨腰。,5
Yuan,方子京,武夷山水,数载文公此息游，高深九曲至今留。金鸡叫月千峰晓，铁笛吹云万壑秋。丹灶近连寒瀑湿，苍屏曲绕碧湾流。客来倚棹无人问，两岸飞花送客舟。,4
Song,王梦应,太白仙人下岷峨谣（寿李仁山）,太白仙人下岷峨，飞凌素烟紫琼珂。天风万里吹银河，手挼瑶草光逶迤。琅琅太清绿云攲，下弄倒影笑羲娥。锦袍淋漓金叵罗，醉围婵娟玉颜酡。金庭昔日乘鸾过，不肯上天著朝靴。下界弱水飞尘多，公为星精辟兵戈。愿见瀛海秋澄波，绿鬓纚纚吞天和，后天不老公所哦。,3
Qing,王文治,莲华寺访蒋春农舍人,何事安禅地，独居经几年。香闻白莲寺，人在紫薇天。下直僧犹定，敲门犬尚眠。郑家书带草，庭下暮芊芊。,6
Qing,丁惠康,贺新郎 丁酉送陈简庵赴泰西,老骥难甘枥，叹人生，浮沉郎署，当几两屐。国耻匈奴犹未灭，持楫渡江谁击？莫相对咨嗟行役。惨淡鱼龙惊夜舞，更气吞万里飞书檄。看试手，补天裂。男儿到此心如铁。转征轮辚辚四角，故人长别。三日长安花似锦，应念京华倦客。知远望依然愁绝。宛转离怀无限恨，恐相逢梦里惊华发。将赠策，重呜咽。,6
Tang,僧契此,其九,圆觉灵明超太虚，目前万物不差殊。十方法界都包尽，惟有真如也太迂。,2
NanBei,僧宝志,其十一,夜半子，心住无生即生死。生死何曾属有无，用时便用没文字。祖师言，外边事，识取起时还不是。作意搜求实没踪，生死魔来任相试。,1
Qing,毛际可,仙人沈香船歌（泸溪山顶。）,仙人鼓棹空中举，飞上重岩斟桂醑。夜深沈醉堕岩前，忘却仙舟在何处。七尺寒玉凝紫脂，沈香之号恐传疑。波间似有蛟龙护，月落澄潭雾起时。至今陈迹已千载，苔纹藓绣生幽采。行人日日见仙舟，仙舟日见行人改。吁嗟乎！化工奇谲何所无，儒生鲜见徒惊呼。君不见昔人凿井逢篙楫，年月犹书吴赤乌。,6
Tang,朱著,延福院（句）,洞口花开新佛寺，岭头苔锁古仙坛。,2
Yuan,李达衷,偶成（新居广川时作。见青邱风雅。）,松京渺渺道途赊，流落他乡鬓易华。到处宁无三宿恋，伤时只有五噫歌。回头往事浑如许，屈指馀生也不多。一寸丹心犹耿耿，亢然清坐眄庭柯。,4
Yuan,朱善,望呜呼岛,五百田横士，中心出至诚。宁为同日死，不苟一时生。岛有呜呼号，人留慷慨名。至今观信史，遗恨几时平。,4
Yuan,孟汉卿,一半儿,恰便是小鹿儿扑扑地撞我胸脯。火块似烘烘烧我肺腑。云：敢是我这身体不洁净。触犯神灵。望金鞭指路。圣手遮拦。唱：莫不是腥臊臭秽把你这神道触。云：李德昌。你差了也。既为神灵。怎见俺众生过犯。唱：我可也重思虑。带云：我猜着这病也。唱：多敢是一半儿因风一半儿雨。,4
Tang,僧玄奘,题中岳山七言（在京南）,孤峰绝顶万馀嶒，策杖攀萝渐渐登。行到目边天上寺，白云相伴两三僧。,2
Song,王山,梦中作,绛阙琳宫锁乱霞，长生未晓弃繁华。断无方朔人间信，远阻麻姑洞里家。历劫易翻沧海水，浓春难谢碧桃花。紫台树稳瑶池阔，凤懒龙娇日又斜。,3
Yuan,杜本,其三 玉帘泉,灿烂金为屋，玲珑玉作帘。飞泉来百道，定有老龙潜。,4
Qing,王沄,其三,上苑花飞御柳丝，葱茏烟树锁龙池。已夸绝域来符拔，更著新冠饰鵔鸃。种就葡萄骄玉勒，吹残觱栗醉金卮。汉宫旧事谁曾记，青冢春光又一时。,6
Tang,王甚夷,和主司王起（一作和主司酬周侍郎）,春闱帝念主生成，长庆公闻两岁名。有蕴赤心分雨露，无私和气浃寰瀛。龙门乍出难胜幸，鸳侣先行是最荣。遥仰高峰看白雪，多惭属和意屏营。,2
Tang,李益,晚春卧病喜振上人见访,卧床如旧日，窥户易伤春。灵寿扶衰力，芭蕉对病身。道心空寂寞，时物自芳新。旦夕谁相访，唯当摄上人。,2
Song,王禹偁,中牟县旅舍喜同年高绅著作见访①,古县日初沉，轺车忽见寻。不将迁客累，方认故人心。无酒销寒漏，挑灯听远砧。郏郊千里路，并辔未妨吟。,3
Tang,吕温,病中自户部员外郎转司封,羸卧承新命，优容获所安。遣儿迎贺客，无力拂尘冠。偃仰晴轩暖，支离晓镜寒。那堪报恩去，感激对衰兰。,2
Ming,释大持,普善庵谒舷师,老年一不好，松竹对閒身。或以无师智，相酬有学人。雪明难晓夜，梅冻易寒春。已简形骸礼，中谁是主宾。,5
Ming,王冕,其六,乡邻同社酒，亦足叙幽情。著作轻庄子，悲哀笑贾生。荒林孤鸟没，远浦夕阳明。休问东陵后，裁瓜即邵平。,5
Song,王岩,回旧山,庾家楼上谢家池，处处风烟少旧知。明日落花谁共醉，野溪猿鸟恨归迟。,3
Qing,殳丹生,其二,千峰竹共万峰松，古寺门前布虎踪。惟有道人逢客至，登楼一打报山钟。,6
Song,丁高林,寄龙岩张节翁,归向龙岩岩下房，又添移竹种松忙。江湖万事孤灯夜，风月千篇满镜霜。日暮乌栖梧叶落，天晴雁过菊花香。诚知道义相忘处，岂恨云山隔渺茫。,3
Tang,僧拾得,其十四,我劝出家辈，须知教法深。专心求出离，辄莫染贪淫。大有俗中士，知非不爱金。故知君子志，任运听浮沈。,2
Song,王越石,宿朝宗驿游洞天 宿朝宗驿,炎洲望处云南北，峣阙归时路屈盘。喜得夜深清枕簟，月华斜白洞天寒。,3
Yuan,叶懋,其二 章华台,灵王筑台天下壮，金殿崔嵬九天上。咆哮问鼎出东郊，列国诸侯尽西向。荆南膏血空，雕檐百尺辉晴虹。十二珠帘捲秋色，三千玉貌歌春风。春风有恨愁无极，孤舟梦断鄢城北。精灵夜逐蜀魂飞，回首花容瘴烟黑。,4
Tang,僧皎然,宿吴匡山破寺,双峰百战后，真界满尘埃。蔓草缘空壁，悲风起故台。野花寒更发，山月暝还来。何事池中水，东流独不回。,2
Tang,李君房,白兽樽赋（以言必有章酌而饮焉为韵）,酒以养德。则盛于樽。樽之用兽。可得而言。若乃王春会朝。初正元吉。穆穆严宸。济济良弼。元化凝以垂衣。谠词进于造膝。则从绳之义斯正。投水之言自必。是以白兽在司。樽彝举酒。攫地空象夫髬髵。扬睛欲闻乎哮吼。信履尾而不咥。虽编须而何有。俾夫嘉话允臧。睟容有光。樽则云飞而山峙。兽乃白质而黑章。物盛其容。若耽耽而视。君能纳谏。遂谔谔而昌。嘉言既药。用举夫爵。所以展其威仪。匪空留乎斟酌。兽之为樽。用舍有时。兽之喻人。猛毅在兹。惧威则君之设谬矣。忘谏则臣之节殆而。酌之伊何。惟器所禀。礼殊百拜。味珍干品。皇恩既锡。且同夫湛湛露斯。君德不回。宁比夫厌厌夜饮。彼美觓然。泰阶之前。与谏鼓而齐设。比扑满而能全。斯期箴阙。用以旌贤。将同衢樽之道。幸注焉而酌焉。,2
Ming,于谦,绛州分司谩兴,高居远尘世，嘉木结繁阴。叶密藏山果，池清立水禽。帘垂花隔户，石迸笋穿林。镇日看书坐，翛然解俗襟。,5
Song,方岳,山居十首 其一,我爱山居好，林梢一片晴。野烟禽谇语，春水柳閒情。藓石随行枕，藤花醒酒羹。吾诗不堪煮，亦足了吾生。,3
NanBei,刘之遴,嘲伏挺诗,传闻伏不斗，化为支道林。,1
Song,王庭圭,春日游鸽湖山,风起群木末，花开两壁香。山溪云影变，人静鸟声长。绀殿横崖起，飞泉喷玉光。扣门僧出定，弹指下禅床。,3
Ming,王㒜,登岱,齐鲁名山仰岱宗，崚嶒万仞玉芙蓉。月明海旷连三岛，云净天空插数峰。白石谩留名士篆，苍松何用大夫封。我来不尽登临兴，更上丹崖第一重。,5
Ming,尹新之,次韵,有约山当户，无情水入池。松寒风落子，梅老雪封枝。词客还酖酒，园翁亦解诗。堪怜病居士，攀赏不同时。,5
Ming,于慎行,寄送朱可大南还,自别春湖去，音书已隔年。所嗟千里梦，常在五云天。雨色维扬树，江声北固船。经过多逸兴，佳句向谁传。,5
Ming,王氏（衡女）,闻雁,嘹唳南征雁，清宵枕上闻。随阳离绝塞，连夜度层云。月上惊看影，风高虑失群。尺书相珍重，辛苦敢烦君。,5
Ming,方豪,冰玉篇赠徐子谦,君不见冰溪之水真如冰，洁爽不得留蛟蝇。玉山之峰白如玉，遥见贞光荡晴旭。我昔报恩作此行，溪容山色随双旌。恍然置我水晶阙，胸中尘秽皆销歇。嘉兴太守冰玉姿，出门便与溪山期。此日归来五马散，意气不异之官时。嘉兴之人或未知，溪童山叟皆知之。童叟犹人或可私，山灵溪伯安可欺。吁嗟太守真吾师，相送岂作儿女悲。溪可渔，山可采，伐木丁丁歌欸乃。太守百年心不悔，独恨生当明圣朝，不应黑发居东海。野客狂痴全未解，欲走天门问时宰。,5
Yuan,汪克宽,秋后雨,楚东五月天无云，日光流金百草焚。南风吹山彭蠡涸，稻畦灼灼占龟文。木郎无神龙不起，牲牢熏燎徒纷纭。梧桐一叶炎官老，雷车辘辘天瓢倒。陂池泛溢失高低，万穟青黄发枯槁。白发田翁半忧喜，却怜久雨禾生耳。磨镰欲穫泥溅胸，累日阴霾黑千里。何时木德守三星，五风十雨歌升平。,4
Song,王镃,寄友,发影明寒镜，萧萧亦自怜。故人难会面，行客又经年。晴雪添崖瀑，春云杂晓烟。相思有书札，写尽夜灯前。,3
Song,王絪,其二,春晚幽花对浦，夜阑明月当轩。好在当年胜趣，登临尽属诸孙。,3
Song,王古,妙峰寺,修径转岩阿，危亭临木杪。清明江练直，紫翠山屏绕。林峦献奇秀，图画极天巧。松杉韵轻风，笙箫奏云表。心知游鱼乐，目送飞鸿杳。浮生黄粱梦，幻事何时了。惟应观胜妙，坐可清纷扰。岂须登泰山，閒看诸峰小。,3
Yuan,元恺,其二,危台高压古城闉，门外青山画不真。好客每悬徐孺榻，涴人常避庾公尘。槐阴澹澹晨光薄，蘋末萧萧秋意新。闻道康衢和霭气，夜来鼓舞及尧民。,4
Yuan,雅琥,送王继学参政赴上都奏选,参相朝天引列曹，三千硕士在钧陶。云开凤阁星辰近，山拱龙门日月高。行殿晓帘张翡翠，内家春酒泛葡萄。经纶自有河汾策，敷奏明时岂惮劳。,4
Ming,王云凤,送孟仲平陜西屯田佥事,玺书初下建章宫，诸将边头已望风。秦甲连营金窟北，汉屯分亩玉关东。山埋冻雪侵云白，水落寒岩绕涧红。闻道羌酋今款塞，须将耒耜变刀弓。,5
Yuan,何失,其二,一夜春阴彻晓寒，玉山无奈酒杯乾。青娥知有愁多少，狼藉妆奁懒对看。,4
NanBei,张缵,细言应令诗,遨游蚁目辨轻尘。蚊睫成宇虱如轮。,1
Tang,李冑,冰井赋（以寒井阴固冰以时入为韵）,冰井皑兮星岁阑。冰候井于春泮。井含冰而昼寒。其质也。惟至贞而可鉴。其量也。惟极深而可观。夫其碧甃荧荧。清光炯炯。呀尔莫测。坚尔而静。闭土膏之潜脉。夺霜空之丽景。济时方候其献羔。利物不资于短绠。前王何以贵冰。而邺台尚开乎旧井。下视千尺。旁窥百寻。足使贪夫励志。君子戒心。或以虑危。则取象于履薄。或以思险。则取类于临深。岂徒远自穷谷。而纳于凌阴。其道有恒。其迹无固。当未用也。虽处幽而无闷。当其用也。虽向炎而不惧。纵居井之未深。亦在冰而守素。若乃天地闭。河海凝。风落木。霜寒冰。或呈六出以表符瑞。或因五行而见咎徵。宁比夫在坎窞而不耀。遇阳和而自升。故知井之为德。莫之可比。爰若汲引。于焉宾祭。是以颁之也遍。出之也时。虽应用而无倦。终待命于有司。东风可解。西陆可期。不以深而见弃。不以轻而见遗。侧玉盘而有望。仰金门而可入。质惟务施。固不恋于深山。道贵能行。亦何惭于改邑。懿夫吾王之政无不修。化无不及。犹虑霜雹之为灾。故冰井所以立。,2
Song,丁谓,佩,山玄水苍重，进揖退扬清。静有如圭德，行无变玉声。韦弦非中度，兰蕙欠锵鸣。几忆陪朝会，交相间九成。,3
Ming,尹顺之,春日村行,草野閒行日，郊原旷望时。地平天远大，春入树参差。酒得壶卢劝，归从款段迟。百年聊只尔，随意且题诗。,5
Ming,王蒙,其二,何年碧海会琼仙，云制衣裳雪作钿。醉锁素虬缠宝树，闲骑白凤下瑶天。鹤林寺废空流水，后土祠荒起暮烟。惭愧邮亭一株雪，春风犹得路人怜。,5
Tang,朱景玄,望莲台,秋台好登望，菡萏发清池。半似红颜醉，凌波欲暮时。,2
Qing,王尔鉴,赠童子张昌,君不见张氏之子玉一片，四座惊看弄笔砚。蹲身据案用全力，双眸炯炯如掣电。文章气骨峻且奇，格虽未老绰有姿。染翰更能作大字，楷书杜曲早朝诗。尔家九龄饱经史，文陈终古称雄师。尔年九龄已如此，当以九龄期望之。,6
Qing,王材任,其二,司隶章临市不惊，铙歌声里庆升平。只今蒟酱仍通贡，合挽银河洗甲兵。,6
Ming,叶高标,颂五星祖祠,荷蒙我祖建都阎，金水行龙木火炎。水出昆仑生帝北，火明许嶂法天南。东山乔木家声远，西域黄金汉室端。着锦千载承圣主，淮鸣土鼓尽中湛。,5
Ming,王伯稠,青楼曲,日长深院小榴开，懒斗红妆傍镜台。偏爱双双飞燕语，自开珠箔放归来。,5
Yuan,释灵恽,赋剑池,古剑池头大士家，白毫千丈贯彤霞。袈裟来听生公讲，时见诸天雨宝花。,4
NanBei,王训,奉和同泰寺浮图诗（和简文。）,副君坐飞观，城傍属大林。王门虽八达，露塔复千寻。重栌出汉表，层栱冒云心。昆山雕润玉，丽水莹明金。悬盘同露掌，垂凤似飞禽。月落檐西暗，日去柱东侵。反流开睿属，搦翰动神襟。愿托牢舟反，长免爱河深。,1
Yuan,李道纯,其三 进火,既通天癸始生时，自有真阳应候回。三昧火从离位发，一声雷自震宫来。气神和合生灵质，心息相依结圣胎。透得里头消息子，三关九窍一齐开。,4
WeiJin,温峤,释奠颂,敷论义奥，综析毫芒。赋纳以言，丽辞孔彰。管箫备举，和乐载扬。,0
NanBei,伍辑之,春芳诗,桃柳发葇荣，丹绿粲郊邑。,1
Tang,僧文炬,过尤溪青印石留偈（题拟）,塔前青印见，家家亲笔砚。水流保安前，尤溪出状元。,2
Yuan,卜友曾,思归,客子来时菊放秋，桃花开遍尚淹留。长空雁影北飞尽，一夜江声可白头。,4
Song,王以宁,鹧鸪天 其三 寿张徽猷,桃李纷纷春事催。桐花风定牡丹开。天麟下作人间瑞，玉燕清宵入梦来。红玉酎，紫霞杯。五云深处望三台。君家况有庭前柏，好个擎天八柱材。,3
Yuan,于石,其四,伊昔西湖外，清阴九里松。天低深雨露，风怒走蛟龙。林霭通樵径，山云隔寺钟。何时一行乐，重到北高峰。,4
Yuan,僧惟则,重登秋月楼,病力苏新雨，登楼看夕阳。岸移江市远，洲接柘园长。村晚烟催暝，水阴云送凉。客中情味熟，随地得相忘。,4
Qing,王倩,百字令 酬淳斋先生见赠之作即次原韵,古人不作，笑纷纷馀子，浪夸绣虎。何幸洞庭张广乐，肯和萍州笛谱。宦海波平，英雄气敛，戏狎渔樵侣。梧窗把卷，吹来瑟瑟风雨。可惜弹铗偏迟，识荆已晚，未得侬梁庑。剩有小词供研削，乐府新题重补。骏骨徒存，娥眉羞画，入世谁堪语。埋忧无地，朗吟恨别诸赋。,6
Yuan,王彝,其十四 冰壶井,铜瓶百尺下，出甃带微霜。注入莲筒去，风吹满寺香。,4
Song,净圆,忆江南 其七 西方好六首,西方好，随念即超群。一点灵光随落日，万端尘事付浮云。人世自纷纷。凝望处，决定去栖神。金地经行光里步，玉楼宴坐定中身。方好任天真。,3
Ming,尹台,湘阴道中,来往三湘遍，真成感倦游。烟开林影乱，日出鸟声稠。草木惊时变，光阴荡客愁。所思渺天未，不见祗离忧。,5
Qing,王志鳌,南泉庵,有心欲访蓬瀛路，无意还来羽客居。好是天台今误到，桃花深处鸟声迟。,6
Qing,王任,挽张之洞联,惟帝能简拔纯儒，学界浑中西，岂仅创尊经，创自强，得胡安定经义治事旧制；何天不慭遗一老，勋名留史乘，即此读輶轩，读劝学，见范希文先忧后乐胸襟。,6
Ming,文震亨,柳色,点染凭谁力，东风著意吹。自无攀折恨，犹较浅深时。金粉销难尽，楼台远更宜。卷帘愁少妇，望远更成丝。,5
Yuan,邦哲,【双调】寿阳曲 思旧,初相见，意思浓，两下爱衾枕和同。销金帐春色溶溶，云雨期真叠叠重重。谁知道，天不容，两三年间抛鸾拆凤。苦多情朝思夜梦，害相思沉沉病重。尔在东，我在西，阳台梦隔断山溪。孤雁唳夜半月凄凄，再相逢此生莫期。,4
Ming,王知人,龙冈耸秀,削就千山与万山，五丁何事不曾閒。看来此地烟岚色，不似殊方瘴疠蛮。郁郁春萝拂石带，盈盈香雾蔼云鬟。抱琴携得邛州竹，不厌清游数往还。,5
Tang,司马承祯,荅宋之问,时既暮兮节欲春，山林寂兮怀幽人。登奇峰兮望白云，怅缅邈兮象欲纷。白云悠悠去不返，寒风飕飕吹日晚。不见其人谁与言，归坐弹琴思逾远。,2
Qing,僧元璟,登天封塔,雄镇东南一柱存，凌虚日月手堪扪。天开地扼山形壮，风吼潮来海气昏。舄下神龙无数绕，钟前怖鸽几双翻。鲎帆珠舶苍茫外，认取青尖入此门。,6
Qing,王尔烈,吐符应生（改旧作）,磨崖深刻字青苍，三百年来义莫详。降岳文宗周大雅，吐符词铸汉中郎。峰头日早扶桑近，石窦泉高玉井香。星使徒惊神秀在，岂知王业肇东方。,6
Song,王十朋,游箫峰,蜡屐穿云去，山深喜路通。人家烟色里，古寺水声中。金溅星犹在，丹成灶已空。吹箫人不见，台下想仙风。,3
WeiJin,紫微王夫人,其十五 四月二十三日夜紫微夫人作,神玉曜灵津，七元焕神扉。虚迁方寸里，一跃登大微。妙音乘和唱，高会亦有机。齐此天人眄，协彼景晨飞。总辔六合外，宁有倾与危。,0
WeiJin,江回,咏秋诗,祝融解炎辔，蓐收起凉驾。高风催节变，凝露督物化。长林悲素秋，茂草思朱夏。鸣雁薄云岭，蟋蟀吟深榭。寒蝉向夕号，惊飙激中夜。感物增人怀，凄然无欣暇。,0
Ming,王政,暮春,一年清景渐阑珊，花落东风满地斑。啼鸟也知春已去，绿杨枝上语绵蛮。,5
Tang,司空曙,送曹三同（一作原）猗（一作桐椅）游山寺,山蹋青芜尽，凉秋古寺深。何时得连策，此夜更闻琴。穷水云同穴，过僧虎共林。殷勤如念我，遗尔挂冠心。,2
Tang,元万顷,奉和太子纳妃太平公主出降,象辂初乘雁，璇宫早结缡。离元应春夕，帝子降秋期。鸣瑜合清响，冠玉丽秾姿。和声跻凤掖，交影步鸾墀。,2
Ming,王嘉谟,瓮山,㳽㳽湖水外，叠岭削青冥。十丈涵霜境，三春洗翠屏。山寒果自落，石古草留青。日夕迷归路，樵声亦可听。,5
Tang,王绩,山家夏日九首 其二,隐士长松壑，先生孤竹丘。溪深常抱冻，涧冷镇含秋。九春宁解褐，五月自披裘。谁信汤年旱，山燋金石流？,2
WeiJin, 无名氏,其二 独漉篇①,独漉独漉，水深泥浊。泥浊尚可，水深杀我。雍雍双雁，游戏田畔。我欲射雁，念子孤散。翩翩浮萍，得风摇轻。我心何合，与之同并。空床低帷，谁知无人。夜衣锦绣，谁别伪真。刀鸣削中，倚床无施。父冤不报，欲活何为。猛虎斑斑，游戏山间。虎欲齿人，不避豪贤。,0
WeiJin,谢万,八贤颂 其一 屈原,皎皎屈原，玉莹冰鲜。舒采翡林，摛光虬川。,0
Ming,王中,秋日述怀 其一,潦倒羁游子，伤心两鬓华。途穷唯有泪，世乱更无家。雨暗闻寒雁，风悲急暮笳。艰难今一概，何处问生涯。,5
Qing,方诸,杂诗,化我尻为轮，驾以神之马。朝登昆仑颠，夕息蓬莱下。云浆清且甘，碧柰摘盈把。茫茫宇宙中，孰是同游者。,6
Song,王老志,答沂州吏,多年退罢老公人，手种桑麻数百根。尽是笔头挼撚得，一枝枝上有冤魂。,3
Yuan,林宏,题水村图,青山横陈水萦浦，饥鸿高超渔设罟。中有幽人坐环堵，晚风吹断芦花舞。,4
Tang,上官仪,咏画障,芳晨丽日桃花浦，珠帘翠帐凤凰楼。蔡女菱歌移锦缆，燕姬春望上琼钩。新妆漏影浮轻扇，冶袖飘香入浅流。未减行雨荆台下，自比凌波洛浦游。,2
Ming,王越,小亭杂咏三首 其一,草屋压云低，催诗雨满畦。傍墙缘土狗，隔水叫田鸡。山逼岚光重，门幽草色齐。东风吹不起，香浸落花泥。,5
Tang,僧拾得,其十七,若解捉老鼠，不在五白猫。若能悟理性，那由锦绣包。真珠入席袋，佛性止蓬茅。一群取相汉，用意总无交。,2
Yuan,王仲文,忆王孙,则为这孩儿每幼小且饶咱。王翛然云：小厮每长立成人也。正旦唱：今日个长立成人俺可也合替他。王翛然云：你家𥚃丁产多。正旦唱：虽然是丁产多时也告乏。王翛然云：他替你家当了二十年也。正旦唱：则他这数年家。将俺寡妇孤儿耽待煞。,4
WeiJin,张协,把刀铭,奕奕名金，昆吾遗璞。裁为把刀，利亚切玉。时文斯偃，含精内烛。威助虽化，武不可黩。,0
Yuan,朱善,手山擎月,仙人已乘白云去，仙手犹擎孤月寒。好拉洪崖同跨鹤，仍招子晋共乘鸾。,4
NanBei,祖孙登,赋得涉江采芙蓉诗,浮照满川涨，芙蓉承落光。人来间花影，衣渡得荷香。桂舟轻不定，菱歌引更长。采采嗟离别，无暇缉为裳。,1
WeiJin,曹毗,其二 歌世宗景皇帝,景皇承运，纂隆洪绪。皇维重抗，天晖再举。蠢矣二寇，扰我扬楚。乃整元戎，以膏齐斧。亹亹神算，赫赫王旅。鲸鲵既平，功冠帝宇。,0
Ming,方太古,十五夜饮王敬止园亭,客子未归天一涯，沧江亭上听新蛙。春风莫漫随人老，吹落来禽千树花。,5
WeiJin,葛洪,法婴玄灵之曲二首 其一,大象虽寥廓，我把天地户。披云沉灵舆，倏忽适下土。空洞成玄音，至精不容冶。太真嘘中唱，始知风尘苦。颐神三田中，纳精六阙下。遂乘万龙楯，驰骋眄九野。,0
Qing,王曰高,昭庆寺小阁月夜,同是一轮月，湖头觉更明。云随风欲堕，人与气俱清。入目烟光阔，澄心晓雾莹。如何方镜净，滓翳顿然生。,6
Tang,羊士谔,西郊兰若,云天宜北户，塔庙似西方。林下僧无事，江清日复长。石泉盈掬冷，山实满枝香。寂寞传心印，玄言亦已忘。,2
Yuan,释自恢,题唐子华画山水,江云如雪树高低，竹里人家傍水西。满地松阴春雨过，好山青似若耶溪。,4
Ming,僧大遂,西山道中,悬壁杖难容，盘旋青万重。到来深竹院，行尽数声钟。瀑挂雪边雪，云图峰外峰。此中皆静者，日暮不相逢。,5
Yuan,宋濂,题送别图,使星一点照闽堧，驿舍春浓酒易乾。官柳似知离别意，故将翠缕拂雕鞍。,4
Ming,尹根寿,其三,汨没趋名利，长嗟上蔡讥。一言资诱掖，寸志竟依违。木稼灾何遽，乌头力已非。南天空莽荡，怅望泪双挥。,5
Qing,方文,水崖哭明圃子留,圣代遗民本不多，频年锋镝又销磨。衰宗尚剩农兼圃，至性同归笠与蓑。只道阳春回律管，岂知长夜闭烟萝。瑶华且受霜风折，冉冉孤根奈若何？,6
NanBei,孟康,咏日应赵王教诗,金乌升晓气，玉槛漾晨曦。先泛扶桑海，返照若华池。洛浦全开镜，衡山半隐规。相欢承爱景，共惜寸阴移。,1
Ming,叶著,武昌怀古,中原盗贼正如麻，谁陷名藩事可嗟。凭吊兴亡无限思，扁舟江上日初斜。,5
Yuan,石子章,胜葫芦,抵多少兴废荣枯在眼前。人被利名牵。满目红尘关塞远。笑车轮马足。晨钟暮鼓。空劳碌自年年。,4
Qing,王睿,饯罗篁庵少詹致政归里,何事承明客，飘然谢帝京。赐金明主意，祖帐故人情。匡岭闻琴曲，瀛台忆履声。几时传尺素，千里问王生。,6
Yuan,宇文公谅,其五,湖上交秋风露凉，湖中莲藕试新尝。莲心恰似妾心苦，郎意争似藕丝长。,4
Yuan,王沂,春愁曲,花房泣露珠滴红，绣屏金鸭香濛濛。鹦鹉唤迟梳洗晚，游丝扑蝶飞燕懒。蕊粉染黄涂额好，赤心莫擘庭前枣。虬须公子射麋归，坐觉雄心醉中老。别起高楼连苑东，鸾弦凤竹几春风。一自骅骝思故枥，门前芳草年年碧。,4
Tang,僧契此,偈 其一,是非憎爱世偏多，子细思量奈我何。宽却肚肠须忍辱，豁开心地任从他。若逢知己须依分，纵遇冤家也共和。若能了此心头事，自然证得六波罗。,2
Yuan,吕诚,登苏台怀古,三月长洲花乱开，酒酣移客一登台。绕城山色临吴会，满地溪声走越来。北阙天高星使下，西陵日落钓船回。独怜泰伯荒祠在，烟雨金铺长绿苔。,4
Yuan,王佐,游汾湖分得花字,青帘画舫载吴娃，皛皛行云十里赊。湖光远带柳溪水，春色好在桃源家。十幅锦帆风正健，一声铁笛月初斜。玉壶香醪兴未尽，更醉海棠嘉树花。,4
Song,王逵,句,下临广陌三条阔，斜倚危楼百尺高。,3
Yuan,宋褧,其二,蔡子乘虬去，陈生跨鹤征。人方怜二妙，天遂夺三英。稚弟攀輀哭，群公执绋行。庭闱四千里，悲动浙江城。,4
Song,王介,送张君宰吴江,乍被轩绥宠，新辞计省繁。三江吴故国，百里汉郎官。烟水莼芽紫，霜天橘颗丹。优游民政外，风月即清欢。,3
Yuan,孔文卿,迎仙客,你来意我理会得。你未说我先知。知你个怕心也你那梦境恶故来动俺山寺里。祝神祇。礼忏会。休只管央及俺菩提。道不得念彼观音力。,4
Tang,元阳子,其三,神水华池世所稀，流传不许俗人知。还将世上凡铅汞，相似令教人不疑。,2
Yuan,僧元旭,次韵答定水见心和尚 其一,胸次由来贯九流，已将富贵等云浮。一溪春水蒲芽绿，满室天香桂子秋。投老河山成独往，题诗小朵忆同游。即今海内风尘暗，且向林泉好处留。,4
Tang,元阳子,其十二,乾坤不许相为避，志士元知在天地。十月养成子母分，贤者何曾更运气。,2
Ming,王士昌,分宜道中,野菊花黄枫叶丹，冲花日日据征鞍。担囊行旅休相讶，蛮尉于今属汉官。,5
Yuan,王畛,其六,春流溢芳塘，倒影开天镜。漪漪绿生涟，漾漾玉澄莹。閒鸥可寻盟，游鱼乐行泳。清斯清濯缨，鉴心鉴其定。,4
Yuan,吴哲,过里洋河,里洋河，何汤汤，奔流百折到泷冈，砂矶湾湾里路长。船头照见落日黄，愁云低没双凫翔。樯乌孤征心徊徨，遥空半作明月光。凉风忽来吹我裳，荻花夜白含清霜。里洋河，思故乡。,4
Tang,王棨,文不加点,娱宾初命赋，摛翰已堪誇。思发才无滞，文成点不加。笔端舒锦绣，手下走龙蛇。罢益银钩势，休添丽泽华。误蝇宁复见，倚马未为嘉。有愧当明试，含毫到日斜。,2
Ming,左国玑,雨后登芦冈楼,偶到芦冈上，淹留未肯归。绿槐当户满，细雨入帘飞。黄鸟初啼日，残春已换衣。平生湖海兴，好客见君稀。,5
Yuan,朱晞颜,赠松间张内舍,德业由来裕后昆，笙竽应不羡高门。佳儿足付万金产，寒士时怀一饭恩。近为云山通井臼，每因水竹置琴樽。孙登肯愧淮南客，吟啸逢君未足论。,4
Qing,丁之贤,晓度沙苑怀华州诸社,茅屋晨鸡早，征骖背华城。平沙含月迥，远火杂星明。地瘠人烟冷，山空落叶鸣。凄然怀旧社，回首晓云生。,6
Tang,包佶,岁日作（一作口号）,更劳今日春风至，枯树无枝可寄花。览镜唯看飘乱发，临风谁为驻浮槎。,2
NanBei,徐陵,咏柑诗①,朱实挺江南，苞品擅珍淑。上林杂嘉树，江潭间修竹。万室拟封侯，千株挺荆国。绿叶萋以布，素荣芬且郁。得陈终宴欢，良垂云雨育。,1
WeiJin,郑丰,答陆士龙诗四首·南山,陟彼南山，言采其萧。乐只君子，邦家之翘。克茂厥猷，至道是收。耽道以俭，广爱以周。嗟我怀人，永好千秋。（一章）适彼江潭，言钓其鱮。有美硕人，自公退处。羔裘逍遥，輶德是举。白驹遁时，世事孰与。思我猗人，寘之晋序。有客信宿，独寐寤语。（二章）天高地卑，玄黄烟煴。人道交泰，自昔先民。耽文合好，辅德与仁。管叔罕侨，旷世鲜邻。修组绝结，玄弁生尘。咨我与子，遘会当身。琴瑟在御，永爱缠绵。（三章）瞻彼江澳，言咏其潭。所谓伊人，在川之阴。养和以泰，乐道之潜。锦衣尚絅，至乐是耽。兴言永思，系怀所钦。爱而不见，独寐寤吟。（四章）诗以言志，先民是经。乃惠嘉讯，德音惟馨。钦咏繁藻，永结中情。华文伤实，世士所营。达人神化，反之混冥。交弃其数，言取其诚。思与哲人，独宝其贞。（五章）,0
Tang,僧小白,罗浮,危阁閒登思渺漫，九天如在掌中看。游人莫著单衣去，六月飞云带雪寒。,2
Song,王越石,其二 游洞天四首（第四首自注：倒次前题原韵。）,药盆丹灶石床閒，龙虎当年向此盘。云驭久登天穴路，仙风依旧拂衣寒。,3
Tang,李建业,采菊（一作李建勋诗）,簇簇竟相鲜，一枝开几番。味甘资曲糵，香好胜兰荪。古道风摇远，荒篱露压繁。盈筐时采得，服饵近知门。,2
NanBei,周弘让,①立秋,兹辰戒流火，商飙早已惊。云天收夏色，木叶动秋声。,1
Yuan,僧梵琦,上都 其一,避暑宜来此，逢冬可住不？地高天一握，河杂水长流。赤日不知夏，清霜常似秋。向来冰雪窟，今作帝王州。,4
Song,净圆,望江南 娑婆苦,娑婆苦，光影急如流。宠辱悲欢何日了，是非人我几时休。生死路悠悠。三界里，水面一浮沤。纵使英雄功盖世，只留白骨掩荒丘。何似早回头。,3
Song,王梦应,甲申元日,上日仍漂寄，尊前客又非。乡心眠听雨，病骨晚添衣。街鼓春将动，帘灯寒未归。梅花经一雪，几片不曾飞。,3
Yuan,王恽,其二,致乐如君少，长归便母安。物生皆有养，色顺最为难。夏凊帘帏暑，冬温枕被寒。慈颜何所喻，庭奈见来丹。,4
Yuan,丁立,其三,枫林日落山径微，暝色欲合行人稀。东家稚子候檐隙，此是山中放牧归。,4
Tang,懿宗朝举子,刺安南事诗①,南荒不择吏，致我交趾覆。联绵三四年，致我交趾辱。懦者斗则退，武者兵益黩。军容满天下，战将多金玉。刮得齐民疮，分为猛士禄。雄雄许昌师，忠武冠其族。去为万骑风，住为一川肉。时有残卒回，千门万户哭。哀声动闾里，怨气成山谷。谁能听鼓声，不忍看金镞。念此堪泪流，悠悠颍川绿。,2
Ming,叶颙,午窗睡起偶吟閒花落砚池小儿汝廉率尔应声曰香絮粘棋局遂足成一律,睡醒碧窗虚，无人松影移。庭空晴昼永，径静夕阳迟。香絮粘棋局，閒花落砚池。时看烟树鸟，飞过白云枝。,5
Yuan,何中,病中感怀,多病他乡外，孤怀始觉愁。山围双鹭晓，门闭一蝉秋。遇合冯生铗，勋名季子裘。悠悠耦耕者，端暇为人谋。,4
Song,万俟咏,蓦山溪 桂花,芳菲叶底。谁会秋江意。深绿护轻黄，怕青女、霜侵憔悴。开分早晚，都占九秋天，花四出，香七里。独步珠宫里。佳名岩桂。却是因遗子。不自月中来，又那得、萧萧风味。霓裳旧曲，休问广寒人，飞太白，酬仙蕊。香外无香比。,3
Song,王云焕,沁园春,四十君王，三百载间，兴亡一家。叹幕府峰高，生涯社燕，胭脂井暗，富贵飞花。山骨呈羞，江声带恨，磨尽英雄岁月赊。君知否，是枋头灞上，着数全差。倚空长剑吁嗟。柰争战年来似乱麻。但苍陵古冢，白杨啼鴂，荒园废沼，青草鸣蛙。旗盖东南，风涛天堑，难比兴亡隙地些。休凝伫，望长安路杳，夕照愁鸦。,3
NanBei,沈炯,八音诗,金屋贮阿娇，楼阁起迢迢。石头足年少，大道跨河桥。丝桐无缓节，罗绮自飘飘。竹烟生薄晚，花色乱春朝。匏瓜讵无匹，神女嫁苏韶。土地多妍冶，乡里足尘嚣。革年未相识，声论动风飙。木桃堪底用，寄以答琼瑶。,1
Yuan,释文信,其二,湖上采菱菱湿衣，泥中取藕藕得归。怪杀鸳鸯不独宿，却嫌鸂鶒傍人飞。,4
Yuan,吴澄,夜坐次韵,物情自适更谁禁，草际萤飞鸟宿林。鲁叟尔来无梦寐，蜀庄此去只冥沈。客中又见秋风起，夜半初闻木叶吟。凉意逼人眠不得，坐看孤月到天心。,4
NanBei,张率,玄云,坏阵压峨垄，遮窗暗思扉。映日斜生海，跨树似鹏飞。梦山妾已去，落靥何由归。,1
Yuan,卞思义,和杨廉夫新居韵,楼居最喜傍西河，春水溶溶生绿波。近市小桥云影乱，隔帘疏雨竹声多。执经弟子登金马，换帖山人贽白鹅。欲向尊前吹铁笛，且听牙板翠儿歌。,4
Tang,于良史,春山夜月,春山多胜事，赏玩夜忘归。掬水月在手，弄花香满衣。兴来无远近，欲去惜芳菲。南望鸣钟处，楼台深翠微。,2
Yuan,释力金,乙巳清明泊舟柳胥浦,柳胥浦上绿杨边，客里清明系客船。莫遣桃花作红雨，且看榆火散青烟。笙歌谩说承平日，耕稼深期大有年。邂逅农人即相慰，军储无限望吴天。,4
WeiJin,王羲之,用笔赋,秦、汉、魏至今，隶书其惟钟繇，草有黄绮、张芝。至于用笔神妙，不可得而详悉也。夫赋以布诸怀抱，拟形于翰墨也。辞曰：何异人之挺发？精博善而含章。驰凤门而兽据，浮碧水而龙骧。滴秋露而垂玉，摇春条而不长。飘飘远逝，浴天池而颉颃。翱翔弄翮，凌轻霄而接行。详其真体正作，高强劲实。方员穷金石之丽，纤粗尽凝脂之密。藏骨抱筋，含文包质。没没汩汩，若濛汜之落银钩；耀耀晞晞，状扶桑之挂朝日。或有飘遥骋巧，其若自然。包罗羽客，总括神仙。李氏韬光，类隐龙而怡情；王乔脱屣，欻飞凫而上征。或改变驻笔，破真成草，养德俨如，威而不猛；游丝断而还续，龙鸾群而不诤，发指冠而皆裂，据纯钩而耿耿。忽瓜割兮互裂，复交结而成族。若长天之阵云，如倒松之卧谷。时滔滔而东注，乍纽山兮暂塞。射雀目以施巧，拔长蛇兮尽力。草草眇眇，或连或绝；如花乱飞，遥空舞雪。时行时止，或卧或蹶。透嵩华兮不高，逾悬壑兮非越。信能经天纬地，毗助王猷；耽之玩之，功积山丘。吁嗟秀逸，万代嘉休。显允哲人，于今鲜俦。共六合而俱永，与两曜而同流。郁高峰兮偃盖，如万岁兮千秋！,0
Song,珍娘,浣溪沙,溪雾溪烟溪景新。溶溶春水浸春云。碧琉璃底静无尘。风飏游丝垂蝶翅，雨飘飞絮湿莺唇。桃花片片送残春。,3
Yuan,朱希晦,其二,天地一今古，江山几别离。浮云苍狗变，急景白驹驰。老去犹诗律，忧来更酒卮。自从弦绝后，无复觅钟期。,4
Tang,李子卿,聚雪为小山赋,皓色旁射兮清虚上腾。閒阶之下兮聚雪崚嶒。叹此雪兮。具知其有兴有灭。故为山也。庶期乎不骞不崩。始也散而从风。类元气之无象。今也结而为阜。若胚浑之初凝。五岭高标。三峰远蹠。昔则心往。斯焉目击。千里之势。存乎袤丈。万仞之容。见乎盈尺。皓曜起乎岑嶂。曈昽生乎树石。峡里则秋月长悬。封中则晓云犹白。夫其以近则远。以远则亲。玉林不夜。瑶草先春。照寒景而逾洁。拂朝霞而更新。岭上⿰襂。作缑氏之仙鹤。岩中绰约。写姑射之神人。樵傍壑而疏影。径临崖而绝邻。至若霁日生暖。融风变朔。危容半颓。倘遇嵇康之醉。片影初坠。谓入郤诜之幄。因降高而就卑。遂散雕而为朴。冱寒始劲。犹可持而斲。见晛则消。不可系而握。因知夫色不久鲜。物无常坚。始则有于无有。今乃然于自然。观陵谷之推易。信人世之徂迁。亦何必怪桑田之变海。都邑之成川。,2
Tang,吴商浩,塞上即事,身似星流迹似蓬，玉关孤望杳溟濛。寒沙万里平铺月，晓角一声高捲风。战士殁边魂尚哭，单于猎处火犹红。分明更想残宵梦，故国依然在甬东。,2
WeiJin,荀勖,三月三日从华林园诗,清节中季春，姑洗通滞塞。玉辂扶渌池，临川荡苛慝。,0
Qing,王倩,百字令 题刘醇斋先生快晴小筑词后,天风海水，讶如椽大笔，压他秦柳。那得珍珠千万斛，撒向蛮笺乱走。手捉蛟虬，脚翻鹦鹉，当代知谁偶。狂吟高唱，一声声彻牛斗。休叹锈斧轻抛，朱门客散，云气成苍狗。馀事千秋夸盛业，金印何须悬肘。丝竹闲情，莼鲈俊味，天待公消受。旗亭画壁，谪仙也合低首。,6
Yuan,李泂,题钱舜举硕鼠图,诗人连类等丘山，著意尤深一粟间。九鼎云雷富魑魅，也应川泽破神奸。,4
Ming,王维桢,巩华城陟眺作,沙城粉堞喜初凭，壮接神京亦股肱。地涌云霞围御宿，峰悬松柏认皇陵。青青辇道春苔合，宛宛灵山紫气凝。尽说经营劳睿思，群工莫自论微能。,5
Yuan,李真人,忆江南,分明道，朦胧在君家。龙虎见君君不见，徒将金宝作河车。争得见黄芽。,4
Yuan,雅尔噶鼐,游茅山,大茅峰顶神仙府，石径崎岖几屈盘。老兔幻来呈玉印，蛰龙飞去赖金丹。乔松白鹤天坛远，流水碧桃仙洞寒。何处吹笙明月下，珊珊环佩欲骖鸾。,4
Tang,吕温,春日游郭驸马大安亭子,戚里容闲客，山泉若化成。寄游芳径好，借赏彩船轻。春至花常满，年多水更清。此中如传舍，但自立功名。,2
Tang,司空曙,雨夜见投之作,出户繁星尽，池塘暗不开。动衣凉气度，遰树远声来。灯外初行电，城隅偶隐雷。因知谢文学，晓望比尘埃。,2
Ming,方扬,金山,虚阁疑无地，琳宫别有天。江空万籁发，僧定一灯悬。七泽吞吴楚，孤峰自岁年。乘风兴不浅，高眺已泠然。,5
Tang,李义府,咏乌,日里飏朝彩，琴中伴夜啼。上林如许树，不借一枝栖。,2
Tang,李益,赋得垣衣（一作李得诗）,漠漠复霏霏，为君垣上衣。昭阳辇下草，应笑此生非。掩蔼青春去，苍茫白露稀。犹胜萍逐水，流浪不相依。,2
Song,王安石,岁晚（一作王迈诗）,月映林塘澹，风含笑语凉。俯窥怜绿净，小立伫幽香。携幼寻新的，扶衰坐野航。延缘久未已，岁晚惜流光。,3
Yuan,岳伯川,倘秀才,或是祭先祖逢冬遇年。云：到那冬年时节。月一十五。孩儿又小。上坟呵。大嫂。你可出去见人么。旦云：我不去。着张千引着孩儿坟上烧纸便了。正末云：这个且罢。唱：或是待亲戚排筵坐筵。云：福童孩儿娶媳妇。六亲相识每吃筵席。你不出去支待。着谁支待。旦云：若有女客来。我便支待。若有男客来。着张千支待罢。正末云：大嫂。若有呵。唱：非五服内男儿不曾教见一见。则为你有人材多娇态。不老相正中年。带云：我死之后。唱：你休忘了大人家体面。,4
Ming,方应选,其二,西风飒飒动离群，冻浦回舟首重分。此夜渭城听不足，亭亭秋思满江云。,5
WeiJin,云林右英夫人,其十一 九月二十五日夜云林右英夫人授作,绛景浮玄晨，紫轩乘烟征。仰超绿阙内，俯眄朱火城。东霞启广晖，神光焕七灵。翳映泛三烛，流任自齐冥。风缠空洞宇，香音触节生。手携织女舞，并袊匏瓜庭。左徊青羽旗，华盖随云倾。晏寝九度表，是非不我营。抱真栖大寂，金姿愈日婴。岂似愆秽中，惨惨无聊生。,0
Qing,孔尚任,凌名柯先生遗骸久暴吴园次知湖州始为卜葬口述其事因纪之,铮铮凌廷尉，殉节何其壮。赤血已化碧，白骨无山葬。年年樵牧儿，来往敲柩唱。吴公高义人，闻之神凄怆。醵钱重治棺，斸石坚其圹。一旦马鬣增，松楸郁在望。忠魂欣有栖，孤寡来灌鬯。再拜贤大夫，喜极哭相向。大夫答何言，泪滴马鞍上。,6
Song,丘崇,其二 仁智堂,静如颜心斋，动若禹行水。迷邦谢阳子，谋国付樗里。,3
Tang,不详,其十四,鸟鼠是家川，周王昔猎贤。一从离子卯，应见海桑田。,2
Yuan,李序,其二,两岸汀洲一浦分，隔帘啼鸟近相闻。逶迤绿水绕春色，窈窕东风交浪纹。杜若沙中香漠漠，蘼芜烟暖翠纷纷。灵源不记东西路，千树桃花日又曛。,4
Yuan,王份,其三,山南山北野人家，楼上春风吹柳花。喂得吴蚕三百箔，村村细雨响锁车。,4
Ming,于鉴之,其五,抱影空庐日月荒，莓苔无事岁青黄。精心自比和香序，雅好谁同服食方。拓落讵能辞尚白，纵横那复著聊苍。倦怀秋气寻常有，春叶还惊半石床。,5
Song,孔平仲,晚望,秋江水自壮，更值雨滂沱。落日增野兴，连天吹细波。城依湓浦近，舟傍柳湖多。吾已忘清浊，安知孺子歌。,3
Yuan,杜仁杰,送信云父,居士身轻日，秋天木落时。山青云冉冉，川白草离离。涉世心将破，怀人鬓已丝。相逢琴酒乐，应怪久违期。,4
Yuan,石盏德玉,梁州第七,俺娘呵则是个吃人脑的风流太岁。剥人皮的娘子丧门。油头粉面敲人棍。笑𥚃刀剐皮割肉。绵𥚃针剔髓挑觔。娘使尽虚心冷气。女着些带耍连真。总饶你便通天彻地的郎君。也不彀三朝五日遭瘟。则俺那爱钱娘扮出个凶神。卖笑女伴了些死人。有情郎便是那冤魂。俺娘钱亲。钞紧。女心𥚃憎恶娘亲近。娘爱的女不顺。娘爱的郎君个个村。女爱的却无银。,4
Yuan,吴镇,王右丞雪溪图二首 其一,晓径沾衣湿，登台试屐危。乾坤增壮观，江海得深期。历乱瑶华吐，纷披玉树枝。精微谁与并？顾陆颇相宜。,4
NanBei,宋道玙,赠张始均诗,子深怀璧忧，余有当门病。,1
Yuan,李溥光,其二,画栋朱帘云雨，玉箫金粉《霓裳》。千古太平朝野，一声烽火渔阳。,4
NanBei,吴迈远,阳春歌,百里望咸阳，知是帝京域。绿树摇云光，春城起风色。佳人爱华景，流靡园塘侧。妍姿艳月映，罗衣飘蝉翼。宋玉歌阳春，巴人长叹息。雅郑不同赏，那令君怆恻。生平重爱惠，私自怜何极。,1
Ming,王任,黄金峡,九十馀里黄金峡，二十四处白云滩。雷向江中驱乱石，水从天上倒狂澜。铁崖碍日千山险，玉井生风六月寒。信宿龙潭幸蚤出，片帆回首抵长安。,5
Ming,王畿,答王生问学,龟载神书马负图，直从易简示工夫。人心有感由来寂，造化无形若个模。影响只今千句少，羲皇而上片言无。好将知见都捐去，太极图中玩太初。,5
Tang,僧省僜,示执坐禅者颂,大道分明绝点尘，何须长坐始相亲。遇缘傥解无非是，处愦那能有故新。散诞肯齐支遁侣，逍遥曷与慧休邻。或游泉石或阛阓，可谓烟霞物外人。,2
Qing,王新命,别江右 其一,昔来南浦日，此地只孤城。黾勉行吾拙，艰难任世情。有心筹国用，无力赡民生。赢得清风去，飘然两袖轻。,6
Yuan,吕不用,题送别图,何处瞻衡宇，西江烟水村。彭郎矶上月，送汝到柴门。,4
Qing,于云赞,登狮子岩示徐生,谁倩倪迂洒画毫，狮林累累出平皋。行滕孤往吾犹健，绝巘同登子可豪。远听秋声动寥廓，俯临云气匝周遭。雷峰西下山千万，一障东蟠此最高。,6
Song,王安中,进和御制上巳锡宴诗,三月昆明浩荡春，芙蓉新殿压池滨。香飘花外流觞宴，云拥波心捧剑人。别苑连冈晴纵目，重门飞鞚夜生尘。共欣鱼藻千龄遇，拜舞昕朝整韠绅。,3
WeiJin,吕安,其二,上奏元神，下告皇祇。,0
Tang,敦煌作品,十二时,黄昏戌。须臾归暗室。每常在江中。不收亦不失。,2
NanBei,谢惠连,其三,靡靡即长路，戚戚抱遥悲。悲遥但自弭，路长当语谁。行行道转远，去去情弥迟。昨发浦阳汭，今宿浙江湄。,1
Qing,王勾生,儒林汪先生校书金山精法楼京口士人祀之,吾乡有达人，矜式盛当世。高名传儒林，雄姿轶文艺。伟哉鲤庭承，美矣凤毛济。讲幄县润州，经术备边笥。嵽嵲金山峰，飞楼丹刻丽。裘带时来游，手泽忆兹地。仰止和从贤，渊源去日思。画几临清波，雕笾荐芗糒。神迎花塔前，位设锦函次。风流江水长，雅道望不坠。古者隆祀典，功德议勿替。岘首一片碑，犹堕居民泪。得权行所求，尸祝指近事。无情徒张皇，山川讵维系。畸杰悲遇穷，佔毕耻事细。浪迹栖何常，没身感其类。远闻称美谈，近切向往志。微论豪素閒，聊与雪鸿寄。,6
Tang,王棨,寒雨滴空阶,霏霏飘永夜，滴滴落空阶。自有路歧恨，那堪离别怀。檐前声乍碎，枕畔梦全乖。远与岩泉杂，微将漏水谐。天涯思旧友，江上忆閒斋。坐到空庭晓，残云带石崖。,2
Ming,叶纨纨,浣溪沙,一段春慵晓镜中。怕闻花气入帘栊。夜来思遍旧情踪。粉蝶迷残烟草绿，晚风落尽海棠红。凭栏千里暮云重。,5
Tang,毛熙震,其五,云薄罗裙绶带长，满身新裛瑞龙香，翠钿斜映艳梅妆。佯不觑人空婉约，笑和娇语太猖狂，忍教牵恨暗形相。,2
Tang,曲信陵,移居洞庭,重林将叠嶂，此处可逃秦。水隔人间世，花开洞里春。荷锄分地利，纵酒乐天真。万事更何有，吾今已外身。,2
NanBei,刘潜,和昭明太子钟山解讲诗,诏乐临东序，时驾出西园。虽穷理游盛，终为尘俗喧。岂如弘七觉，扬鸾启四门。夜气清箫管，晓阵烁郊原。山风乱采眊，初晃丽文辕。林开前骑骋，径曲羽旄屯。烟壁浮青翠，石濑响飞奔。回舆下重阁，降道访真源。谈空匹泉涌，缀藻迈弦繁。轻生逢遇误，并作辈龙鹓。顾已同偏爵，何用挹衢樽。,1
Yuan,汪广洋,登凤凰台怀孙伯融,故人不可见，远怀良未开。烟树暮云合，江帆春雨来。含情望三益，抚卷歌七哀。聊以酒一斗，携上凤凰台。,4
Ming,丘浚,秋日客友,云海欢游地，别来今几何。壮心随日减，归思入秋多。细雨滋苍藓，寒风剪败荷。有怀谁与共，搔首短长歌。,5
Song,尤袤,梅,不奈雪埋照，可堪风漏香。天寒无疹粟，日暮有严妆。桃李真肥婢，松筠共老苍。合教居第一，独自占年芳。,3
Song,丁大容,松岭,十里城西松岭庵，每经过此便怀惭。此山若有归耕地，肯坠嵇康七不堪。,3
Qing,尤怡,刘东郊归自关中述华山之游为作诗纪之,刘君新从华阴归，为我口述华山游。华山巀嵲五千仞，金精白气西作秋。初向云台辨云树，已是希夷栖隐处。足捷如骑酒家龙，眼明未厌公超雾。径回路绝飞鸟还，青壁杳蔼凌云端。停策仰望坐叹息，安得羽翼临风翻。垂垂铁绠一千丈，烈日长风久摩荡。半足入壁出壁间，双手缘云上云上。苍龙当我来，兀奡露半背，我欲踏之势恐坠。不知天际去之几，俯视人间已无地。此时贾勇气转健，矫首三峰忽当面。峰顶玄鹤鸣向人，云中玉女遥相见。仰天长啸天宇空，浩浩万里来罡风，幸不吹堕尘埃中。五陵北原青未已，黄河无声流向东。平生浪迹长游衍，太华峰头足萧散。以兹顿遣胸中忧，却使云泉今尚婘。吾闻此语心茫然，天池仙掌纷眼前。忽忆十年意不乐，魂梦却堕东峰巅。何时拄杖凌紫烟，仙人金液非我意，试看峰头玉井莲。,6
NanBei,刘铄,三妇艳诗,大妇裁雾縠，中妇牒冰练。小妇端清景，含歌登玉殿。丈人且徘徊，临风伤流霰。,1
Yuan,观音奴,四见亭,卧麟山前江水平，卧麟山下望行云。山云山柳岁时好，江水江花颜色新。长江西来流不尽，东到沧海无回津。我欲登临问兴废，今时不见古时人。,4
Song,王溥,寄邓洵美,衡阳归雁别重湖，衔到同人一纸书。忽见姓名双泪落，不知消息十年馀。彩衣我已登黄阁，白社君犹葺旧居。南望荆门千里外，暮云重叠满晴虚。,3
Tang,史凤,闭门羹,一豆聊供游冶郎，去时忙唤锁仓琅。入门独慕相如侣，欲拨瑶琴弹凤凰。,2
Tang,李白,赠郭季鹰,河东郭有道，于世若浮云。盛德无我位，清光独映君。耻将鸡并食，长与凤为群。一击九千仞，相期凌紫氛。,2
Ming,叶之芳,寒食金陵病中作,东风吹短褐，寒食傍天涯。客舍孤城雨，乡心二月花。远山青极浦，芳草绿平沙。不尽王孙泪，年年感物华。,5
Qing,于敏中,秦系山房,春山寂寂洞天幽，闻有高人此地留。一夜桃花新涨急，石池犹认墨花浮。,6
Yuan,王玠,沁园春 虎,生在西山，常居东谷，出没无时。向枯树岩前，幽泉涧畔，饥餐渴饮，饱暖随宜。一任纵横，平生勇猛，走入丛林万木披。谁知得。但无忧无惧，断绝狐疑。等闲剔起双眉。有万里风生八面威。自踏叶巡山，不离元所，一灵不昧，百兽皈依。跳下悬崖，咆哮振地，月白山寒水满溪。收牙爪，且藏身遁迹，独步云归。,4
Qing,仇祝平,挽张文虎联,穷则善其身，文正有言，寡欲似徐文长，多闻似刘中垒；没可祭于社，吾侪私议，硕学若王司寇，名德若姚征君。,6
Tang,蜀宫群仙,麻姑,世间何事不潸然，得失人情命不延。适向蔡家厅上饮，回头已见一千年。,2
Tang,僧皎然,同裴录事楼上望（一本此下有月字）,退食高楼上，湖山向晚晴。桐花落万井，月影出重城。水竹凉风起，帘帏暑气清。萧萧独无事，因见涖人情。,2
Ming,毛以煃,山阴王伯良久滞京师却寄,蛾眉十样逐时新，不是东邻亦效颦。况是浣纱溪上客，那能不忆浣纱人。,5
Ming,王宾,顾荣墓,不见人将琴走过，白杨风𦂳独秋多。生同张翰言还在，酒可忘忧如病何。,5
Ming,毛奇龄,入山偶成,种药神农地，牵牛巢父家。水禽时变响，山草递开花。云隙流天影，岩空坠日华。春深人不见，愈觉此中遐。,5
Qing,方帜,三月十九日偶作,吾家高尚嵞山老，此日年年一作诗。憔悴首阳愁夕霭，萧条寒食感春飔。嵩呼蓟野犹如梦，弓堕煤山孰慭遗。独爇瓣香更野服，不堪啼血杜鹃枝。,6
Qing,尹嘉铨,谒己山先生,柏锐松坚道貌尊，水云深处老乾坤。堂高竹里新阴茂，月印方塘旧泽存。在昔横经依马帐，于今点雪立程门。广川自得名园乐，大业千秋裕后昆。,6
WeiJin,阮籍,其六,天马出西北，由来从东道。春秋非有讫，富贵焉常保。清露被皋兰，凝霜沾野草。朝为美少年，夕暮成丑老。自非王子晋，谁能常美好。,0
NanBei,萧悫,春庭晚望诗,春庭聊纵望，楼台自相隐。窗梅落晚花，池竹开初荀。泉鸣知水急，云来觉山近。不愁花不飞，到畏花飞尽。,1
NanBei,张正见,从军行,胡兵屯蓟北，汉将起山西。故人轻百战，聊欲定三齐。风前喷画角，云上舞飞梯。雁塞秋声远，龙沙云路迷。燕然自可勒，函谷讵须泥。,1
Ming,丁若璿,耘谷先生祭文,堂斧新莎照眼明，富春重忆一丝清。沁洲不尽忠臣泪，牧老曾同处士耕。分拣金牛须直笔，长辞玉帛利幽贞。白云流水荒台曲，辇路依然草色平。,5
Tang,岑参,酬崔十三侍御登玉垒山思故园见寄,玉垒天晴望，诸峰尽觉低。故园江树北，斜日巅云西。旷野看人小，长空共鸟齐。高山徒仰止，不得日攀跻。,2
Yuan,吴龙翰,晚舟泊长河,诗客行装少，孤舟一叶轻。寒鸦随日落，秋雁破霜鸣。山色攒心事，江声咽世情。故乡无百里，酤酒话归程。,4
Ming,王之诰,渡辽河坐新舫中,画舫乐新成，牙樯引柔浪。鼓楫泛中流，搴篷凝远望。宿雨润良畴，晴岚起岩嶂。惭予利涉心，已在菰蒲上。,5
Song,毛珝,甲午江行,百川无敌大江流，不与人间洗旧雠。残虏自缘他国废，诸公空负百年忧。边寒战马全装铁，波阔征船半起楼。一举尽收关洛旧，不知销得几分愁。,3
Ming,王瑛,上巳日山中社会,良游修禊日，一扣鹤边扉。诗入岩花老，盘收石蕨肥。午钟松响杂，春服草花依。不倦芳盟续，宁教乐事稀。,5
Ming,王廷相,巴峡,巴峡何年凿，千流会入夔。禹功终古赖，天险蜀人私。山断黄鱼浦，江沈白马碑。英雄常失据，休说寄安危。,5
Yuan,朱希晦,失雁,畜尔经年久，悬知羽翮长。别来应念侣，秋至忽南翔。遽欲摩云汉，能无恋稻粱。更防机事密，罗网不虚张。,4
NanBei,费昶,长门怨,向夕千愁起，自悔何嗟及。愁思且归床，罗襦方掩泣。绛树摇风软，黄鸟弄声急。金屋贮娇时，不言君不入。,1
Qing,王錞,其三,西邑天戈指，军行万里强。阵云连地阔，塞草竟天长。逐队纷鹅鹳，迷途困骕骦。晚来亭鄣望，日落戍旗苍。,6
NanBei,刘骏,四时诗,堇茹供春膳，粟浆充夏餐。瓟酱调秋菜，白醝解冬寒。,1
WeiJin,成公绥,其二 正旦大会行礼歌,穆穆天子。光临万国。多士盈朝。莫匪俊德。流化罔极。王猷允塞。嘉会置酒。嘉宾充庭。羽旄曜辰极。钟鼓振泰清。百辟朝三朝。彧彧明仪刑。济济锵锵。金振玉声。礼乐具。宴嘉宾。眉寿祚圣皇。景福惟日新。群后戾止。有来雍雍。献酬纳贽。崇此礼容。丰肴万俎。旨酒千钟。嘉乐尽宴乐。福禄咸攸同。乐哉。天下安宁。道化行。风俗清。箫韶作。咏九成。年丰穰。世泰平。至治哉。乐无穷。元首聪明。股肱忠。澍丰泽。扬清风。嘉瑞出。灵应彰。麒麟见。凤凰翔。醴泉涌。流中唐。嘉禾生。穗盈箱。降繁祉。祚圣皇。承天位。统万国。受命应期。授圣德。四世重光。宣开洪业。景克昌。文钦明。德弥彰。肇启晋邦。流祚无疆。泰始建元。凤皇龙兴。龙兴伊何。享祚万乘。奄有八荒。化育黎蒸。图书焕炳。金石有徵。德光大。道熙隆。被四表。格皇穹。奕奕万嗣。明明显融。高朗令终。保兹永祚。与天比崇。圣皇君四海。顺人应天期。三叶合重光。泰始开洪基。明曜参日月。功化侔四时。宇宙清且泰。黎庶咸雍熙。善哉雍熙。惟天降命。翼仁佑圣。于穆三皇。载德弥盛。总齐璇玑。光统七政。百揆时序。化若神圣。四海同风。兴至仁。济民育物。拟陶钧。拟陶钧。垂惠润。皇皇群贤。峨峨英俊。德化宣。芬芳播来胤。播来胤。垂后昆。清庙何穆穆。皇极辟四门。皇极辟四门。万机无不综。亹亹翼翼。乐不及荒。饥不遑食。大礼即行。乐无极。登昆仑。上层城。乘飞龙。升泰清。冠日月。佩五星。扬虹霓。建彗旌。披庆云。荫繁荣。览八极。游天庭。顺天地。和阴阳。序四时。曜三光。张帝网。正皇纲。播仁风。流惠康。迈洪化。振灵威。怀万方。纳九夷。朝阊阖。宴紫微。建五旗。罗钟虡。列四县。奏韶武。铿金石。扬旌羽。纵八佾。巴渝舞。咏雅颂。和律吕。于胥乐。乐圣主。化荡荡。清风泄。总英雄。御俊杰。开宇宙。扫四裔。光缉熙。美圣哲。超百代。扬休烈。流景祚。显万世。皇皇显祖。翼世佐时。宁济六合。受命应期。神武鹰扬。大化咸熙。廓开皇衢。用成帝基。光光景皇。无竞惟烈。匡时拯俗。休功盖世。宇宙既康。九域有截。天命降鉴。启祚明哲。穆穆烈考。克明克隽。实天生德。诞膺灵运。肇建帝业。开国有晋。载德奕世。垂庆洪胤。明明圣帝。龙飞在天。与灵合契。通德幽玄。仰化青云。俯育重渊。受灵之祜。于万斯年。,0
Tang,僧匡白,题东林二首 其二,东林继四绝，物象更清幽。社客去不返，钟峰云也秋。松枯群狖散，溪大蠹槎流。待卜归休计，重来卧石楼。,2
WeiJin,曹毗,其八 歌康皇帝,康皇穆穆，仰嗣洪德。为而不宰，雅音四塞。闲邪以诚，镇物以默。威静区宇，道宣邦国。,0
Qing,方希孟,二铺,飞鸟茫茫四望空，炊烟渐喜百家同。地居漠北山南内，人在枫黄稻绿中。鹅鸭一堂堪鬻子，牛羊漫野并滋酮。莫嫌异俗非淳古，树里团栾即大蒙。,6
Tang,缺名二,其八,男女有亦好，无时亦最精。儿在愁他役，又恐点著征。一则无租调，二则绝兵名。闭门无呼唤，耳里挃星星。,2
Qing,王苏,淮关,晚市荒烟外，重关积水边。闲云过江散，孤月入淮圆。岁俭增粮价，装轻减税钱。青青几株柳，曾系去年船。,6
Ming,王伯稠,追昔感事八首 其一,秋风九塞静狼烟，铁骑千营夜醉眠。大奏钧天酬上帝，君王法驾在祈年。,5
WeiJin,傅玄,挽歌,人生鲜能百，哀情数万端。不幸婴笃病，凶候形素颜。衣衾为谁施，束带就阖棺。欲悲泪已竭，欲辞不能言。存亡自远近，长夜何漫漫。寿堂闲且长，祖载归不还。人生鲜能百，哀情数万婴。路柳夹灵轜，旟旐随风征。车轮结不转，百驷齐悲鸣。灵坐飞尘起，魂衣正委移。芒芒丘墓间，松柏郁参差。明器无用时，桐车不可驰。平生坐玉殿，没归都幽宫。地下无刻漏，安知夏与冬。,0
Tang,克符道者,二祖漳川凤,别嗣神州祖，联灯又一回。密传三祖印，还梦五侯街。玄字乾坤太，慈天日月开。逆流漳浦上，天感泣云雷。,2
Song,仇伯玉,访王官谷休休亭二首 其一,飘香山径踏残花，来访仙乡隐处家。当日庙堂延至计，未应怀璧老烟霞。,3
Tang,僧皎然,赋得①啼猿送客,万里巴江外，三声月峡深。何年有此路，几客共沾襟。断壁分垂影，流泉入苦吟。悽凉离别后，闻此更伤心。,2
WeiJin,郭元祖,其十八 邛疏,八珍促寿，五石延生。邛疏得之，练髓饵精。人以百年，行迈身轻。寝息中岳，游步仙庭。,0
Tang,吴筠,游仙二十四首 其一,启册观往载，摇怀考今情。终古已寂寂，举世何营营。悟彼众仙妙，超然含至精。凝神契冲玄，化服凌太清。心同宇宙广，体合云霞轻。翔风吹羽盖，庆霄拂霓旌。龙驾朝紫微，后天保令名。岂如寰中士，轩冕矜暂荣。,2
Qing,丁立诚,孙仁甫丈炳奎出观先世所藏温公澄泥砚李延平有题名南宋为魏鹤山得见真西山跋明有文衡山观款,南唐澄泥第一品，北宋党碑第一人。匪砚之重，世自不敢轻。况其温温玉质，娟娟出水莲丰神。砚之方正见公德，砚之圭角表公节。公兮砚兮皆可述，独乐园中说《周易》。墨花濡染传家集，凤咮龙尾伯仲间。只许桥亭谢升堂，玉带文入室。前有观者李延平，后有观者文徵明，其中更有西山鹤山来同盟。八百载后归之乐安孙，可与宋雕《资治通鉴》称为两足尊。,6
Qing,王芑孙,其十四,小雅诗传考牧篇，僸偶有唱谱新编。阿谁惯打鸡娄鼓，与我同绉马尾弦。,6
Ming,王云凤,子午谷,马前铜笛转山频，树底行沿汉水滨。又喜晚炊来子午，曾经春雨忆庚申。采茶调急穿林女，放濑声高荡桨人。何事妖容千载恨，拂衣犹有荔枝尘。,5
Song,方孝能,其三,灯外风摇沽酒旆，月中人数卖花钱。少年心绪如飞絮，争逐遗香拾坠钿。,3
WeiJin,佛图澄,吟,殿乎殿乎。棘子成林。将坏人衣。,0
Yuan,牟巘,和梅君遇退閒,鞅掌徒劳耳，人皆羡子閒。惟甘寄市隐，勿苦忆家山。街鼓晨眠稳，丹田夜气还。萧然无一事，意已出区寰。,4
Tang,李端,送友人游蜀,嘉陵天气好，百里见双流。帆影缘巴字，钟声出汉州。绿原春草晚，青木暮猿愁。本是风流地，游人易白头。,2
Song,孔文仲,题显孝南山寺,寻尽城中山，又访江外寺。兰舟涉澄漪，隼旌入疏翠。楼台初日升，岩谷宿露坠。飞泉百禽鸣，怪石万蛇踬。绝庵皆步登，佳木留客醉。洞天生昼寒，桃源发春意。烟霞暂深阔，宇宙忽殊异。海国遇升平，铃斋无俗事。颍川擅才敏，康乐足情意。只恐新诗多，镌镵费年祀。,3
Ming,王醇,逢黄改之归自辽难,战后念弥甚，谁如脱虏尘。兹逢谓非汝，翻问在傍人。测变先群虑，全生又一身。死恩丈夫事，安肯逐降臣。,5
NanBei,僧慧皎,其三 习禅赞,禅那杳寂，正受渊深。凝夫辍虑，方备幽寻。五门弃恶，九次丛林。枯铄山海，聚散升沈。慈德裕矣，如不厉心。,1
Tang,王武陵,秋暮登北楼,秋满空山悲客心，山楼晴望散幽襟。一川红树迎霜老，数曲清溪绕寺深。寒气急催遥塞雁，夕风高送远城砧。三年海上音书绝，乡国萧条惟梦寻。,2
Tang,李暇,其三 怨诗三首（一作怨诗三首 三）,别来花照路，别后露垂叶。歌舞须及时，如何坐悲妾。,2
Tang,伍乔,游西禅,远岫当轩列翠光，高僧一衲万缘忘。碧松影里地长润，白藕花中水亦香。云自雨前生净石，鹤于钟后宿长廊。游人恋此吟终日，盛暑楼台早有凉。,2
Yuan,佚名,归自杭城周千之以诗见赠次韵,柳岸清游逐舞尘，归来犹忆六桥春。湖波潋滟扬舲稳，山径委蛇得句新。怪石生来悬象鼻，神鱼飞出现龙身。心知绰约溪滨女，不是桃花洞里人。,4
Song,哑女,醉落魄/一斛珠 赠周锷应举,风波未息。虚名浮利终无益。不如早去披蓑笠。高卧烟霞，千古企难及。君今既已装行色。定应雁塔题名籍。他年若到南雄驿。玉石休分，徒累卞和泣。,3
Song,尤懋,其二,烟光滉漾映林峦，井底新泉漱齿寒。品第试寻张陆记，却因今日又开端。,3
Yuan,王蒙,范宽画卷山水,范宽墨法似营丘，散落人间二百秋。咫尺画图千里思，山青水碧不胜愁。,4
Ming,毛莹,柳梢青 其一 题周安石所图醉汉,取次开尊。忽然颓玉，一派天真。使酒推夫，独醒数屈，总愧伊人。醉乡倘帝刘伦，即此便、甘称酒民。罍耻应嗟，瓦全可喜，种种休论。,5
Yuan,宇文公谅,其三,断霞洒洒鱼尾红，清唱一声吴山东。阿奴只在绣帘里，隔著荷花无路通。,4
Ming,王清,风俗谣,平南虽瘴地，风俗犹可观。千家烟火合，百里封疆宽。男务耕耘女务织，弦歌里巷多儒冠。我时承恩镇南粤，分符两度来征伐。旗影朝飞蛇岭云，鼓声夜落乌江月。乌江月落刁斗鸣，拔剑起舞秋风生。安得貔貅千万士，一扫蛮峒烟尘清。倒挽天河洗兵甲，长使斯民歌太平。,5
WeiJin,殷允,杖铭,二老晨征，匪杖不远。四皓降趾，匪杖不反。翼德扶耆，匪杖焉资。辅相天地，匪贤而谁。荃蕙虽秀，才非贞质。异端虽美，道无玄术。杖必不桡，无取苒弱。人贵一德，勿惑穿凿。,0
Ming,丘浚,寄题金山寺,岷江万里下，梵刹半空开。吴树风吹断，淮山水荡回。潮声杂钟磬，波影动楼台。千载张公子，题诗会雨来。,5
Yuan,文质,乌夜啼,乌夜啼，江月皎皎流寒辉。去年养子丛木底，今年九子俱不归。夜夜啼，声惨悽，网罗天地难高飞。反哺之恩竟寂寞，风巢冷落秋烟稀。乌夜啼，啼相思。,4
Qing,尹耕云,小集城南花之寺送朱伯韩前辈出都,三年谒选滞长安，短发萧椮旅鬓残。老不低头犹倔强，病忘瘏口说孤寒。支撑乱后封疆易，调护军中将帅难。功过即今将定论，冰壶怀抱任人看。,6
WeiJin,许翙,其二,浪神九陔外，研道前全真。戢此灵凤羽，藏我华龙鳞。高举方寸物，万吹皆垢尘。顾哀朝生蟪，孰尽汝车轮。,0
Ming,文载道,金竹山,思我金山高，云中庵上窄。小桥洞口云，半岭坡头蕨。石涧浸幽花，茅冈捧明月。归伴老僧闲，不作风波客。,5
Song,王阗,在京思故园见乡人问,旅泊多年岁，这去不知回。忽逢门外客，道发故乡来。敛眉俱握手，破涕共衔杯。殷勤访朋旧，屈曲问童孩。衰宗多弟侄，若个赏池台。旧园今在否，新树也应栽。柳行疏密布，茅斋宽窄裁。经移何处竹，别种几株梅。渠当无绝水，石计总生苔。院果谁先熟，林花那复开。羁心祇欲问，为报不须猜。行当驱下泽，去剪故园莱。,3
Ming,仇俊卿,游仙诗,曾记逍遥绛阙东，吹笙缑岭小桃红。钗留内苑俄成燕，帛挂枯枝尽作龙。大地云根风角动，灵河查影月轮中。葛陂拾得青琼杖，骑向方壶揽太空。,5
Ming,王绂,送王仲理复任四川佥事（亨号秋林）,蜀道古云险，怜君久宦游。一家浑八口，万里只孤舟。雪满岷山晓，霜飞峡树秋。吏民怀旧德，去去莫迟留。,5
Tang,僧慧能,示智通偈,大圆镜智性清净，平等性智心无病。妙观察智见非功，成所作智同圆镜。五八六七果因转，但用名言无实性。若于转处不留情，繁兴永处那伽定。,2
Song,方回,其四,密树窥青果，方塘数绿荷。久晴田水细，向晚野烟多。兀坐几忘起，成诗费屡哦。归鞍犹觉早，再欲叩烟萝。,3
Ming,叶纨纨,点绛唇,往事堪伤，旧游绿遍池塘上。闲愁千丈。暗逐庭芜长。自古多情，偏惹多惆怅。添悽怆。寒宵淡月，一片凄凉况。,5
Ming,尹铉,溪山,身是溪山主，心犹宦隐兼。枕边沿石响，窗外出云尖。人散野禽集，雨过池水添。自然为我有，多取未妨廉。,5
Qing,王慧,邻女幼归儒家因婿无籍沦于塞下闻而有感,曾向邻居共疑纱，裁云咏絮斗芳华。香沾绣帙同分线，春暖妆台互送花。漫说罗敷原有婿，可怜蔡琰竟无家。于今辫发垂双耳，紫塞斜阳泣暮笳。,6
Qing,王翃,与客话左宁南事,长城万里羡当年，楚泽军容盖世传。三月晴风高战鼓，九江春水下楼船。韩彭心事应难论，李郭勋名不易全。漫道勤王师独正，江南处处起风烟。,6
Ming,永瑛,题院壁,自爱青山常住家，铜瓶閒煮壑源茶。春深白日岩扉静，坐看蛛丝罥落花。,5
WeiJin,棘嵩,赠杜方叔诗,爰有良木，结基崇岸。孤根挺茂，艳此丰干。晞曜朝阳，接润辰汉。如彼芳松，繁华冬粲。（一章）厥艳伊何，重英累茂。厥粲伊何，既苗而秀。绰矣杜生，应期特授。人以位瞻，而能义富。（二章）浩浩万区，悠悠俗网。变化无际，谁鉴其象。慎微将来，积著在往。惟子居之，久而不爽。（三章）名以实显，形端景立。弘之匪他，唯我所执。文莫如人，瞻望弗及。若在闻一，其殆知十。（四章）肇允发纵，履霜之始。乃自童矇，芳葩桑梓。鸣鹤在阴，縻爵君子。羽仪上京，弱冠来仕。（五章）在动能跃，处静思默。既宣厥文，亦茂其德。韫玉蓬林，亢衡上国。洪音振朗，晖曜四塞。（六章）达节无累，贵彼修身。不求善己，而务得人。进替惟意，与时屈申。万物云云，飘若埃尘。（七章）假翼岩阿，束翮景云。挫锐者易，鲜能解纷。德之休明，卓焉出群。岂独吴起，高谢田文。（八章）余与吾生，处非先后。神结倾盖，情固白首。推年下交，以文会友。忠焉之诲，望子善诱。（九章）积细靡队，一覆斯崇。训致以道，坚冰则终。虽小必大，无往不隆。嗟我良朋，敬承清风。（十章）,0
NanBei,陆厥,其二,徂落固云是，寂蔑终如斯。杜门清三径，坐槛临曲池。凫鹄啸俦侣，荷芰如参差。虽无田田叶，及尔泛涟漪。,1
NanBei,鲍照,代悲哉行,羁人感淑节，缘感欲回辙。我行讵几时，华实骤舒结。睹实情有悲，瞻华意无悦。览物怀同志，如何复乖别。翩翩翔禽罗，关关鸣鸟列。翔鸣尚俦偶，所叹独乖绝。,1
Song,王以宁,满庭芳 其四 重午登霞楼,千古黄州，雪堂奇胜，名与赤壁齐高。竹楼千字，笔势压江涛。笑问江头皓月，应曾照、今古英豪。菖蒲酒，窊尊无恙，聊共访临皋。陶陶。谁晤对，粲花吐论，宫锦纫袍。借银涛雪浪，一洗尘劳。好在江山如画，人易老、双鬓难薅。升平代，凭高望远，当赋反离骚。,3
Qing,王寓生,贺张百熙60寿联,南极星辉，云霞色灿；曲江望重，纶綍恩新。,6
Yuan,王经国,其二,朱旗雕骑使君来，踏碎柴关一径苔。细说桑麻情缱绻，肯披荆棘陟崔嵬。持豚笑听禳田颂，荐鲔香酣祭社杯。最好啼莺飞鹭处，水光山色共徘徊。,4
Song,王仲修,其十一,云娇烟懒雨初晴，环碧风轻细浪生。尽日黄鹂不飞去，万年枝上听箫声。,3
Song,王清惠,满江红 题南京夷山驿,太液芙蓉，浑不似、旧时颜色。曾记得、春风雨露，玉楼金阙。名播兰簪妃后里，晕潮莲脸君王侧。忽一声、鼙鼓揭天来，繁华歇。龙虎散，风云灭。千古恨，凭谁说。对山河百二，泪盈襟血。客馆夜惊尘土梦，宫车晓碾关山月。问姮娥、于我肯从容，同圆缺。,3
Song,尹济翁,木兰花慢 寄朱子西,渺渺怀芳意，苦对景、可怜生。记燕外莺边，柳深竹嫩，度密穿青。如今淡烟细雨，正午窗半梦酒初醒。乐事怎堪重省，起来一晌愁萦。悠然又把酒壶倾。摆不动离情。想闲却春游，绿阴深院，芳草长亭。乾愁有谁解得，傍晚来，风起碎池萍。坐待晴云四卷，依然月上疏棂。,3
Tang,任翻,长安冬夜书事,忧来长不寐，往事重思量。清渭几年客，故衣今夜霜。春风谁识面，水国但牵肠。十二门车马，昏明各自忙。,2
Tang,李主簿,答姬寄诗,偶到扬州悔别家，亲知留滞不因花。尘侵宝镜虽相待，长短归时不及瓜。,2
Yuan,朱得先,句,戴星问俗千村曙，耕雨关山百里春。,4
Song,王安中,进和御制幸池诗,神霄玉阙敞黎明，芝盖雕舆下穆清。风挟龙舟横太液，人从鳌背上东瀛。赭黄袍接天光近，鸭绿波摇槛影平。持橐此时陪燕豫，岸花汀草共欣荣。,3
Tang,王勃,郊园即事,烟霞春旦赏，松竹故年心。断山疑画障，县溜泻鸣琴。草遍南亭合，花开北院深。闲居饶酒赋，随兴欲抽簪。,2
WeiJin,嵇康,其六,思与王乔。乘云游八极。思与王乔。乘云游八极。凌厉五岳。忽行万亿。授我神药。自生羽翼。呼吸太和。炼形易色。歌以言之。思行游八极。,0
Qing,王颖锐,其二 风阁松涛,小阁涛声涌，寒钟入夜和。不逢苍叟怒，常带白云过。句曲兴不浅，天台路几多。良宵惊启户，或恐是鲸波。,6
Yuan,吴克恭,寄柯博士,柯侯五云吏，自号丹丘生。先皇御宸极，高阁咏文明。羽盖桥山集，彩舟江上行。苏州韦刺史，那独擅才名。,4
Yuan,吴莱,方景贤宋景濂夜坐观吴中杂诗遂及宣和博古图为赋此,壮岁何心老一儒，东游饱食有江鲈。诗宗鹤膝蜂腰体，礼象龙头豕腹图。三士操琴知尔达，八公遗药忍吾臞。吴中胜处多朋故，话尽寒宵燎叶炉。,4
Ming,文肇祉,楞伽寺湖山楼同朱日宣王履均王玄静侃朗二上人晚眺,湖上知名寺，楼台倚碧岑。法堂虚枕簟，狂客散冠簪。尘劫空中灭，钟声静里沉。方知禅可托，共礼白云深。,5
Song,丁臣,题醉翁亭,山僧野老远逢迎，指点清泉笑语同。近日帝前枢轴老，旧来亭上醉吟翁。林峦自古名虽胜，事物因人地转雄。从此州民增壮观，岘山非独有羊公。,3
NanBei,萧子云,寒夜直坊（《诗纪》作芳。）忆袁三公诗,滴滴雨鸣阶，愔愔兹夜静。风落宣猷树，寒凋承光屏。高帷晓独垂，华烛夜空冷。所思不相见，方知寒漏永。,1
WeiJin,紫微王夫人,其二 歌,龟阙郁巍巍，墉台落月珠。列坐九灵房，叩璈吟太无。玉箫和我神，金醴释我忧。,0
Ming,王寅,关山月,落日收风色，边城望月华。年年随汉将，夜夜到胡沙。貂帐流光冷，龙旂卷影斜。此时正愁绝，那忍更闻笳。,5
Song,王齐愈,其二 戏成六首,吼雷催雨飞沙走。走沙飞雨催雷吼。波涨泻倾河。河倾泻涨波。幌纱凉气爽。爽气凉纱幌。幽梦觉仙游。游仙觉梦幽。,3
Yuan,王翊龙,和李治中韵,英雄老去觉颜凋，约矢无书可射聊。春暮流光嗟逝水，山深幽梦付回潮。翠林鸟聚云帷合，清沼鱼吞雪絮消。我欲双溪钓烟雨，彩虹闻已跨飞桥。,4
Song,史诏,大田山居,斗酒藏春瓮，开轩有客迎。烹鲜供母箸，督仆佐春耕。园果霜前熟，山禽雨后鸣。市朝风味好，输我一般清。,3
Ming,史廷璇,和姊丈薛瑄游西湖韵,西湖泊遍九家湾，不惜黄金买醉还。富贵从教人事变，笙歌乐此赏心闲。风轻画鹢摇红浪，日丽朱楼映碧山。眼底繁华看未尽，鸟啼春晚落花间。,5
Song,王渊亭,广胜寺,春岭碧嵯峨，公馀载酒过。红尘随地少，野意近山多。泉溜寒鸣玉，杨花碎剪罗。归衫未能著，斜日上松坡。,3
Yuan,辛敬,题云边草堂,晴云如雪树重重，草屋凭高可荡胸。花径晚阴行白鹿，墨池春雨下苍龙。卧思诸葛营巴蜀，静爱希夷对华峰。六月南来因看剑，雷霆一夜起长松。,4
Ming,尹守衡,其二,曾歼关白入朝鲜，已斩杨酋定蜀川。猿臂昔尝称上将，龙头今尚见长天。皇穹自长妖氛恶，国运仍多杀气缠。遂使英雄尽尘士，又闻烽火照甘泉。,5
Tang,僧大愚,乞荆浩画,六幅故牢健，知君恣笔踪。不求千涧水，止要两株松。树下留盘石，天边纵远峰。近岩幽湿处，惟藉墨烟浓。,2
NanBei,鲍泉,秋日诗,露色已成霜，梧楸欲半黄。燕去櫩恒静，莲寒池不香。夕乌飞向月，馀蚊聚逐光。旅情恒自苦，秋夜渐应长。,1
Song,勾台符,其五,酷爱青城好山色，终年不出白云门。,3
Yuan,汪珍,次答兑峰殿干见寄,题得新诗寄所思，从公始恨十年迟。灯残暗壁虫催织，月满空庭鹊绕枝。客路飘零秋易感，老年情味夜偏知。江烟一舸芦花雪，还忆往年相别时。,4
Qing,文静玉,凤凰山吊南宋故宫,凤凰山下凤凰门，南宋宫庭辇道存。八桂玉堂秋有迹，万松金阙翠无痕。披香阁圮春云散，洗粉池空暮雨昏。何处残山留一角，夕阳凝望最销魂。,6
Ming,王士性,白岳东天门,东南有名岳，沿流探其胜。丹崖挹晓氛，紫霞落飞磴。海天一望平，松涛逗清听。行行上天门，一窦开石径。忽然见楼台，金碧相纬经。楼高不知暑，云归常昼暝。缥缈楼中人，焚香击清磬。諵諵读黄老，适与雅意称。,5
Ming,叶封,故兴献帝陵①,桥陵龙升空剑履，谷林通树非观美。骊山冢底凫雁销，青梧树下麒麟委。郢州城东纯德山，郁郁佳城余废垒。寝殿灰飞华表孤，曲渠泉涩朱门圯。生为藩王殁称帝，松柏无烦向西靡。祇怜拱木已尽摧，犹幸前和未遭毁。缅怀建文与景皇，手握乾符作天子。易名莫获及其身，追王偏能尊既死。当时议论争短长，事久终应定谁是。吁嗟竹简出人世，零落蟾蜍盛滴水。一双玉鱼犹宛然，三重铜棺亦徒尔。为君难保不失势，带剑上丘古如此。遥瞻斜照十三陵，尚护闲云暮山紫。,5
Ming,陈棐,入洋县道中,玉册遥瞻太白岭，赤书近渡小龙溪。偶舒望眼便开豁，况觉征轺离险跻。沃野平平千里去，金城历历四山齐。閒情更羡村居美，春绿池塘水满堤。,5
WeiJin,郑丰,其五,鸳鸯于飞，载和其鸣。怀尔好音，寡我中情。人亦有言，心得遗形。授我木瓜，报尔瑶琼。匪伊曰报，永好千龄。,0
Yuan,周密,吴中与友人别,临分生远思，把手重凄然。春别忽秋晚，君归在我先。快风生一苇，新月上三弦。回首河桥暮，丹枫夕照边。,4
Song,太学诸生,南乡子,洪迈被拘留。稽首垂哀告彼酋。七日忍饥犹不耐，堪羞。苏武争禁十九秋。厥父既无谋。厥子安能解国忧。万里归来誇舌辨，村牛。好摆头时便摆头。,3
NanBei,萧正德,咏竹火笼诗,桢干屈曲尽，兰麝氛氲消。欲知怀炭日，正是履霜朝。,1
NanBei,陆厥,其三,春华与秋实，庶子及家臣。王门所以贵，自古多俊民。离宫收杞梓，华屋富徐陈。平旦上林苑，日入伊水滨。,1
Song,王疏,其二,胜景奇踪烂漫游，归鞍欲上重回头。山禽于我情何厚，逐马声声似见留。,3
Qing,戈金汤,郊游,雨过青山碧四围，春风轻飏百花飞。极知良会非容易，马上何妨酩酊归。,6
WeiJin,傅咸,愁霖诗,举足没泥泞，市道无行车。兰桂贱朽腐，柴粟贵明珠。,0
Ming,王宠,其二,秀色不忍见，朝云疑有无。湘妃行拾翠，天女笑投壶。日映霓裳举，风回玉袖扶。若耶溪更好，转忆向江湖。,5
NanBei,刘孝绰,陪徐仆射晚宴诗,夫君追宴喜，十日递来过。筑室华池上，开轩临芰荷。方塘交密筱，对霤接繁柯。景移林改色，风去水馀波。洛城虽半掩，爱客待骊歌。,1
Song,王素行,赠陆自明①,家世本龟蒙，冥搜趣不穷。诗如诸子别，体与老夫同。笔影灯窗下，书声雪屋中。此时多用力，下字欲清空。,3
WeiJin,王沈,宴嘉宾赋,朝阳曜景，天气和平。君臣令德，礼仪孔明。酌羽觞以交欢兮，接敬恭以中诚。嘉膳备其八珍兮，丝竹献其妙声。乐周遍舞，金奏克谐。钟仪之听，南风是哀。义感君子，慨然永怀。思我王度，求福不回。惟礼终而赞退兮，实系心乎玉阶。,0
Song,史干,题鹅鼻山,龙泉五盏张帆去，鹅鼻三杯衣锦归。寄语长泉后生者，年年盛事莫相违。,3
Ming,叶向高,题方正学先生祠堂,燕歌一夜满都城，大内罘罳火彻明。无复看书延侍讲，仍传天语劳先生。两朝事往君恩在，十族烟销诏草成。为问精灵何处是，雨花台畔子规声。,5
Qing,毛锡繁,沈石田秋林读书图,读书秋树根，我爱杜陵句。风流白石翁，洒翰有同趣。高斋傍疏林，落叶纷无数。天空景物澄，幽人独寐寤。临窗手一编，游目屏繁虑。由浅渐入深，得新讵忘故。所乐难强名，终身无餍饫。据梧吟高风，时与黄炎晤。,6
Tang,任华,寄杜拾遗,杜拾遗，名甫第二才甚奇。任生与君别，别来已多时，何尝一日不相思。杜拾遗，知不知，昨日有人诵得数篇黄绢词。吾怪异奇特借问，果然称是杜二之所为。势攫虎豹，气腾蛟螭。沧海无风似鼓荡，华岳平地欲奔驰。曹刘俯仰惭大敌，沈谢逡巡称小儿。昔在帝城中，盛名君一个。诸人见所作，无不心胆破。郎官丛里作狂歌，丞相阁中常醉卧。前年皇帝归长安，承恩阔步青云端。积翠扈游花匼匝，披香寓直月团栾。英才特达承天眷，公卿无不相钦慕。只缘汲黯好直言，遂使安仁却为掾。如今避地锦城隅，幕下英僚每日相随提玉壶。半醉起舞捋髭须，乍低乍昂傍若无。古人制礼但为防俗士，岂得为君设之乎。而我不飞不鸣亦可以，只待朝廷有知己。已曾读却无限书，拙诗一句两句在人耳。如今看之总无益，又不能崎岖傍朝市。且当事耕稼，岂得便徒尔。南阳葛亮为友朋，东山谢安作邻里。闲常把琴弄，闷即携樽起。莺啼二月三月时，花发千山万山里。此时幽旷无人知，火急将书凭驿使，为报杜拾遗。,2
Song,尹洙,其二,千里观风使节来，百城舒惨系行台。威严少霁犹知幸，谁信芳樽镇日开。,3
Song,王回,抱关赋,嘉祐五年，回始仕为卫真主簿。日负吏责，悯己之不如古人也，作《抱关赋》：抱关之无责兮，聊可充吾食。匪可食兮，吾何易兮。抱关之无愧兮，聊可由吾仕兮。匪可仕兮，吾何累兮。抱关之无责兮，聊可托吾遁兮。匪可食兮，吾何慁兮。,3
Qing,丁白,生查子 咏蝶,应是共春期，两两归芳苑。叶底复花间，粉翅轻盈展。幽梦暗萦牵，为惜残红乱。黄鸟苦无情，唤起双惊散。,6
NanBei,萧纶,入茅山寻桓清远乃题壁诗,荆门丘壑多，瓮牖风云入。自非栖遁情，谁堪霜露湿。,1
Ming,王新,牛山异竹①,竹产名山性自灵，风稍扫地不时停。伶伦若得裁成管，律吕清音叶帝庭。,5
Song,方士繇,竹,凤尾森森半已舒，玳文滴沥画难如。虚心不贮相思恨，还作风流向绮疏。,3
Qing,毛澄,遣愤四首 其一,宗藩周召辟金汤，手捧乾坤奉禦床。创业夙闻盟带砺，专征今见误封疆。烽烟匝地清江浦，楼橹粘天黑水洋。一局残棋千载惜，虎门风雨恨苍茫。,6
WeiJin,王彪之,庐山赋（序）,庐山，彭泽之山也。虽非五岳之数，穹隆嵯峨，实峻极之名山也。,0
Song,王安中,进和圣制元夕诗,斗城云接始青天，汴水浮春放洛川。缯巘千峰延璧月，珠帘十里晃灯莲。五门端阙初元夕，万历宣和第二年。圣世亲逢叨四近，颁觞连日缀群贤。,3
Ming,王佐,中年,才过中年百虑轻，独于尊酒未忘情。穷将入骨诗还拙，事不萦心梦亦清。万卷岂图金马贵，一竿当与白鸥盟。灞陵卖药原无意，女子何从识姓名。,5
Ming,卞季良,晨兴,残夜凉侵簟，窗虚露气通。四邻明宿火，万井动晨钟。日出疏烟外，秋生积雨中。幽栖忘盥栉，客至强为容。,5
Yuan,李道坦,寄吴正传,拂袖行歌归故乡，相思又是一星霜。梦回江上秋风杳，愁入天涯春草长。书问久淹嗟契阔，诗章时读慰凄凉。知君亦有逍遥兴，肯学征鸿为稻粱？,4
Ming,史谨,次趣上人病中韵,卧病维摩室，惊闻两月过。故人方外少，乡思枕边多。古灶燃松竹，香烟出薜萝。兴来聊赋咏，清婉逼阴何。,5
Qing,巴慰祖,自题仿元道士方从义松亭山色图赠族人籍南,岩壑错落丹碧鲜，结为云气融为泉。平生游迹遍吴楚，好山过眼心悬悬。偶然笔写气象千，万木鱼贯林蝉联。何人结屋蜗角大，看山终日似坐禅。当门老松却俗乘，压屋白石凌飞仙。敝庐远在黄山边，林谷如海皆云填。他日绘出家山好，黄精苗肥白鹿眠。请君对之心怡然，驻君之颜如童年。,6
Song,方千里,渡江云,长亭今古道，水流暗响，渺渺杂风沙。倦游惊岁晚，自叹相思，万里梦还家。愁凝望结，但掩泪、慵整铅华。更漏长，酒醒人语，睥睨有啼鸦。伤嗟。回肠千缕，泪眼双垂，遏离情不下。还暗思、香翻香烬，深闭窗纱。依稀看遍江南画，记隐隐、烟霭蒹葭。空健羡，鸳鸯共宿丛花。,3
Song,方味道,庄椿岁/水龙吟 寿赵丞相,纶巾少驻家山，北窗睡觉南薰起。黄庭细看，长生秘诀，神仙奇趣。奈此苍生，愿苏炎热，仰为霖雨。趁丹心未老，将整顿乾坤，手为经理。好是今年庆事。抱奇孙、一门佳气。蓬山振佩，麟符重锡，褒纶新美。玉树参庭，桂枝分种，香浮兰芷。看他年、接武三槐，长是伴、庄椿岁。,3
Yuan,李溥光,平城秋郊怀古,虎踞龙盘化劫灰，登临怀抱动吟哀。山河王气归今代，经界遗踪认古来。御水了无乔木在，金陵犹见野花开。繁华消息无从问，落日荒烟锁凤台。,4
NanBei,徐谦,短歌二首 其一,穷通皆是运，荣辱岂关身。不愿门前客，看时逢故人。,1
NanBei,萧统,春日宴晋熙王诗①,百六钟期数，三七厄时中。国难悲如毁，亲离叹数穷。藩哲游沮梦，扬化抚边戎。幸兹同宴醑，引满爱樽空。,1
Yuan,李好古,寄生草,他一字字情无限。一声声曲未终。恰便似颤巍巍金菊秋风动。香馥馥丹桂秋风送。响珊珊翠竹秋风弄。咿呀呀偏似那织金梭撺断锦机声。滴溜溜舒春纤乱撒珍珠迸。,4
Song,王钦若,觉林寺,暂拂尘襟思倍清，竹风山色乱泉声。安民功浅君恩重，又策羸蹄向古城。,3
Song,王洋,岁晏书事,打打鸣窗雨，昏昏带岫云。酒寒难作热，炉冷不成熏。梅颊梦中笑，雁声愁处闻。伤怀目前事，细数费云云。,3
Ming,尹台,桃花洞,桃花开几许，客至槲林深。洞豁天门霁，岩垂石阁阴。秦人家岂在，阮客路空寻。坐忆青霞髓，翻悬王烈心。,5
NanBei,僧智顗,唱法华经题赞引,法门父母，慧解由生。本迹宏大，微妙难测。辍斤绝弦，于今日矣。,1
NanBei,萧总,日出行,昏昏隐远雾，团团乘阵云。正值秦楼女，含娇酬使君。,1
WeiJin,左思,咏史诗,梁习持魏郎，秦兵不敢出。李牧为赵将，疆场得清谧。,0
WeiJin,江统,珍珠铭,嗣兹阴景，系晷太阳，嘉彼令生，廉声以章。,0
WeiJin,左芬,齐义继母赞,圣教玄化，礼贵信诚。至哉继母，行合典经。不遗宿诺，义割私情。表德来裔，垂则后生。,0
Yuan,僧克新,次铁崖送沈道士,会稽山前贺狂宅，句曲洞口陶仙家。参差楼阁五云里，飞佩时时凌紫霞。,4
Song,尤棐,湖上命酒作,长风捲急雨，萧条湖上来。痴云低压树，雷霆助喧豗。雨过了无迹，万物萌新荄。化机本无滞，爽气先暗催。披衣一延揽，中情其徘徊。浩然观太空，薄言命尊罍。,3
Qing,王豸来,贺新凉 秋闺,素练流黄卷。倚雕阑、碧梧金井，深闺消遣。蝴蝶扑来团扇底，忽见海棠开泫。拈绣线、丝丝扣茧。万种千端愁与恨，蹙烟螺、不觉蛾眉浅。同心结，何时展。窥人新月帘钩显。暗低徊、藁砧敲遍，弓鞋蹴扁。寂寂萝阴瑶砌冷，闹煞金铃花犬。俏离魂、空房不免。宕子天涯消息断，把龟儿卦卜钗儿典。参商彗，何由剪。,6
Song,丁氏,题汴邸,西岭雌雄鸟，双双览德辉。阳台迟雨散，沧海会尘飞。夜月参差玉，春云窈窕衣。君王宴阿母，却寄碧桃归。,3
WeiJin,石崇,思归叹①,登城隅兮临长江。极望无涯兮思填胸。鱼瀺灂兮鸟缤翻。泽雉游凫兮戏中园。秋风厉兮鸿雁征。蟋蟀嘈嘈兮晨夜鸣。落叶飘兮枯枝竦。百草零落兮覆畦垄。时光逝兮年易尽。感彼岁暮兮怅自悯。廓羁旅兮滞野都。愿御北风兮忽归徂。惟金石兮幽且清。林郁茂兮芳卉盈。玄泉流兮萦丘阜。阁馆萧寥兮荫丛柳。吹长笛兮弹五弦。高歌凌云兮乐馀年。舒篇卷兮与圣谈。释冕投绂兮希彭聃。超逍遥兮绝尘埃。福亦不至兮祸不来。,0
Song,王安礼,捧香人,绮席延佳士，香来似有情。当年漫拱默，终日费携擎。偶以朱蓝僣，还因刻画成。犹胜海上客，逐臭了平生。,3
WeiJin,辛萧,芍药花颂,晔晔芍药，植此前庭。晨润甘露，昼晞阳灵。曾不逾时，荏苒繁茂。绿叶青葱，应期吐秀。缃蕊攒挺，素华菲敷。光譬朝日，色艳芙蕖。媛人是采，以厕金翠。发彼妖容，增此婉媚。惟昔风人，抗兹荣华。聊用兴思，染翰作歌。,0
Tang,江直木,丙寅岁与徐铉同赋（题拟）,学《易》宁无道，知非素有心。,2
Tang,李逢吉,奉送李相公重镇襄阳（一作令狐楚诗）,海内埏埴遍，汉阴旌旆还。望留丹阙下，恩在紫霄间。冰雪背秦岭，风烟经武关。树皆人尚爱，辕即吏曾攀。自惜两心合，相看双鬓斑。终期谢戎务，同隐凿龙山。,2
Ming,王问,张湾送客,旅舍临官陌，秋风一惘然。献书芸阁上，归梦草堂前。燕市人初去，江天月共怜。应寻鹿门隐，同宿五湖烟。,5
Yuan,汪梦斗,月夜舟行晚发吕梁洪下近更馀到双沟,荧起长庚落，霁空秋意宽。水光涵月白，霜气挟风寒。舟取北为近，川流泗最安。雁声重嘹唳，莫是夜将阑。,4
Yuan,元好问,阳翟道中,长路伶俜里，羁怀苍莽中。千山分晚照，万籁入秋风。频见参旗缩，虚传朔幕空。故园归未得，细问北来鸿。,4
Ming,王淮,寄吴廷圭,雁叫新霜九月时，客边情况日凄其。枯风败叶藤缠屋，细雨疏花豆压篱。鸡嫩蟹肥村店酒，鹭闲鸥淡野桥诗。待君流水柴门下，共醉斜阳倒接䍦。,5
Ming,王氏,夏闺怨,锦褪残红色更佳，伤心无语步苔阶。忍看竹簟人相倚，羞见莲房子并挨。耳断蝉声悲昼永，情随鸳梦到天涯。无端抱恨双飞燕，敲拆妆台一股钗。,5
Yuan,杜本,寄题竹轩,绿竹翛翛处，华轩楚楚深。莫留雏凤宿，晓听蛰龙吟。月进窗棂影，云移几席阴。居然淇澳趣，莫使俗尘侵。,4
Qing,尹世观,次俛仰亭韵 其一,名亭回回好山川，吾祖题诗百祀前。漫切人间存没感，仰瞻楣上珠玑连。荒词续咏怜花竹，华搆重新得月烟。暇日登临谈古事，更将馀意后昆传。,6
NanBei,沈炯,为我弹鸣琴诗,为我弹鸣琴，琴鸣伤我襟。半死无人见，入灶始知音。空为贞女引，谁达楚妃心。雍门何假说，落泪自淫淫。,1
Yuan,杜瑛,征南口号,春早云南麦已黄，泸江蒸雾水如汤。马蹄半带阴山雪，变作人间六月凉。,4
Tang,李隆基,旋师喜捷（一作平胡）,边服胡尘起，长安汉将飞。龙蛇开阵法，貔虎振军威。诈虏脑涂地，征夫血染衣。今朝书奏入，明日凯歌归。,2
Yuan,杜本,寒月泉,齧冰激齿颊，咽雪涤胃肠。此水若寒月，饮之年命长。,4
Song,方蒙仲,盛开梅 其一,烂熳不须怜，摇落尤佳致。身卧积藓中，受事天富贵。,3
Yuan,山主,临江仙,万象分明时景现，寒光不用磨揩。大千沙界尽融该。清虚虽昧，一气贯三才。高下岳渎平等相，毛鳞大小同阶。凡心元是对贤胎。菩提烦恼，无始未曾乖。,4
WeiJin,左思,其五,皓天舒白日，灵景耀神州。列宅紫宫里，飞宇若云浮。峨峨高门内，蔼蔼皆王侯。自非攀龙客，何为欻来游。被褐出阊阖，高步追许由。振衣千仞冈，濯足万里流。,0
Tang,僧文偃,偈颂 其一,云门耸剔白云低，水急游鱼不敢栖。入户已知来见解，何劳更举轹中泥。,2
Song,政和太学生,句,博陵公子真文虎，占断儒官第二人。,3
Song,王回,爱人赋,俶天民之秉彝兮，同懿德而自好。纵百骸以徇物兮，义与利其殊报。彼君子兮，唯先觉是号。故忠恕以爱人兮，舍元元其焉肖？窃诵夫曾氏之求志兮，忘违礼而寝于大夫之箦。感童子之关讽兮，虽疾病犹扶而反席。元与春务养吾欲兮，何屑屑而姑息？诒话言于一朝兮，可推而措诸靡极。盖曰德之为物兮，在己而不在他焉。其形輶于鸿毛兮，其力重于太山。吾人所以相保而生死兮，固赖此而能然。俾各达其常心兮，因厥类区而复迁。孝莫大于尊亲兮，不格奸于几谏。慈莫隆于燕子兮，择明师而讲善。忠莫美于致君兮，专责难于可愿。礼莫隆于任臣兮，敕钦职而有间。莫戚于夫妇之际兮，风雎鸠而谁溷。莫孺于兄弟之间兮，泣关弓而弭怨。莫乐于朋友之交兮，竞切磋而成信。其馀泛吾义之所及兮，亦应乎求而敢倦！异此则陷父于恶兮，晋申生才谥为恭。纳宠孽于骄奢兮，卫庄侯卒覆其宗。逢主欲以厚歛兮，冉求服鸣鼓之攻。王僚试于私人兮，形变《雅》之《大东》。恣同床之干政兮，嬉妲继以兴戎。小不忍于咈母兮，郑克叔而俱凶。损友之三科兮，匪孔门之所容。况巧言与佞色兮，实媚众以雷同。呜呼！是非之甚明兮，成败亦不为效。历万古而犹惑兮，宁醉昏而梦未觉。惜劳心而日拙兮，窃方循理而造要。庶无忝于曾氏之言兮，聊矢赋而弥邵。,3
WeiJin,僧支遁,其四,闲邪托静室，寂寥虚且真。逸想流岩阿，朦胧望幽人。慨矣玄风济，皎皎离染纯。时无问道睡，行歌将何因。灵溪无惊浪，四岳无埃尘。余将游其嵎，解驾辍飞轮。芳泉代甘醴，山果兼时珍。修林畅轻迹，石宇庇微身。崇虚习本照，损无归昔神。暧暧烦情故，零零冲气新。近非域中客，远非世外臣。憺怕为无德，孤哉自有邻。,0
Tang,吕令问,府庭双石榴赋（以平生少年日为韵）,公府洞溪。偫木罗生。历众芳而选妙。得双榴之美名。擢质森耸。垂阴凄清。埽危阶之数级。荫閒庭之四平。夹砌骈罗。则东西表宾主之位。与时消息。则寒暑任荣枯之情。故其异影同庇。芬芳对出。夏景焯而开花。秋气结而成实。剖之则珠彩辉掌。捧之则金光照日。其生也。虽杂居幽径之兰。其用也。亦閒若雕盘之栗。若乃当公务之总。偶讼庭之要。爰趋爰揖。或长或少。皆指而称曰。彼石榴之所生。何托根之至妙。俯环廓之回合。拂危檐之窈窱。类甘棠之勿剪。人纵去而犹思。若李树之无言。蹊自成而不召。是以固其根干。美其华耀。乍开轩而翠彩重合。甫褰帷而红荣四照也。或曰。物恶近以招累。事贵远而克全。空遁幽以独美。抱甘香而自捐。岂比夫善生者托仁以远害。能寿者辅道以延年。是以蒙君子之惠渥。故终保夫自然。,2
Qing,丁瑜,桃源忆故人 闺怨,一轮皎皎清如水。慵把朱颜妄拟。斜挂柳梢何意。想照征人矣。梦魂昨夜纱窗里。记得吴头楚尾。纵有绸缪双鲤。更胜青梅味。,6
Ming,元立,戊申正朝有雪,丁未年终已戊申，东君布下大平春。元正吉庆君须记，先应丰祥密雪新。,5
NanBei,唐瑾,华岳颂,攸攸大极，岩岩削成。浑元既判，载浊浮清。含仁配厚，蕴智为灵。功遂勿处，日用无名。在秋戒肃，居金作镇。严霜比威，膏液等润。容而不有，施而匪吝。穷地之险，极天之峻。川泽通气，山薮藏疾。灵岳峨峨，清干秩秩。隈积冬霰，峰留夏日。雷霆以之，风云自出。殷忧启圣，多难开基。大人利见，或跃俟时。衮冕赤舄，三牡龙旂。鼓腹行乐，击壤而熙。神教以道，民化惟德。沈惭以刚，高明柔克。文轨叶同，皇猷允塞。如山之寿，宁我郡国。,1
Ming,僧文贞,其四,香光茗气和氤氲，宴晦清斋撇见闻。鸟睡树高溪倒影，蚁旋苔滑路回纹。北村人语空衔月，东寺钟鸣夜宿云。住此顿忘安隐想，隔林咫尺便纷纭。,5
Qing,尹会一,衙斋即事,国计饶沧海，臣心澹素丝。高明防鬼瞰，清白畏人知。露湛重阳菊，霜凝向日葵。衙斋无俗客，啜茗共论诗。,6
Ming,王醇,病,筇影虽离户，无能落近邻。多眠常废昼，如醉暗销春。面改翻疑镜，衣宽似借人。未从空际得，莫叹有兹身。,5
Tang,浙东众诗人,大历年浙东联唱集 松花坛茶宴联句（元本不注名姓于联句下）,几岁松花下，今来草色平。衣冠游佛刹，鼓角望军城。乱竹边溪暗，孤云向岭明。绕坛烟树老，入殿雨花轻。山磬入天界，风泉远近声。夜禅三世晤，朝梵一章清。上砌莓苔遍，缘窗薜荔生。焚香忘世虑，啜茗长幽情。聚土何年置，修心此地成。道缘云起灭，人世月亏盈。蝉噪林当晓，虹生涧欲晴。水流惊岁序，尘网悟簪缨。池上莲无著，篱间槿自荣。因知性不染，更识理常精。从此应贪味，非惟悔近名。山栖多自惬，林卧欲无营。已接追凉处，仍陪问法行。赏心殊未遍，惆怅暮钟鸣。,2
Song,尹直卿,贺周益公归休,六一先生薄吉州，归田去作颍昌游。我公不向螺江住，羞杀青原白鹭洲。,3
Ming,王乐善,其二,杨花风散满池塘，倚槛看来暗自伤。红粉争如风里絮，化萍犹得傍鸳鸯。,5
Qing,丁之翘,蝶恋花 题江时化小照,图里文通心欲折。兀坐摊书，好个閒时节。阅尽古今无可说。一双冷眼浑如铁。圆顶方袍装束别。君是何心，也断青青发。秋水冰壶应照彻。梧桐枝上三更月。,6
Yuan,叶林,句,芙蓉摇风柳挂月，醉来健倒梨花堆。,4
Yuan,安轴,次平海公馆后亭诗韵,公馆多幽郁，褰衣上后亭。疏帘风燕舞，高树露蝉声。地古村容老，天低水面平。溪山皆旧眼，记我去年行。,4
Ming,王英,阿鲁台受封后遣其幼子入侍,远分符券册天骄，恩似春阳及草苗。虏骑万人先纳款，胡儿十岁也归朝。旧垂髽髻缠番锦，新赐珠缨珥汉貂。暗想黄云沙碛里，托身何幸到青霄。,5
Song,王安之,寄友,忆昔青灯夜对床，冷猿声里早梅香。一从去棹冲寒雪，几度凭阑到夕阳。秋思渐于蝉外觉，别愁空入雁边长。梧桐解得离人意，不遣西风叶尽黄。,3
Ming,毛伯温,虞山三凤赠陈原习,三凤生非偶，苞文众所惊。远从丹穴出，一向阿巢鸣。日月回毛羽，云霄列弟兄。虞山高嵽嵲，不朽太丘名。,5
Qing,方式济,远行曲,结束语童仆，鸡鸣看天曙。辞我乡里亲，曳屦出门去。出门口无言，寸心煎百虑。请取囊中琴，暂坐理弦柱。一弹示知音，音新知者故。人情恋乡井，冰霜况岁暮。此身值贱贫，焉能乐完聚？岭高猿狖坠，水急蛟龙怒。行行将何之，白日沙飞路。,6
Song,包恢,雁荡灵岩,展旗天柱立，宝印伏狮雄。瀑喷千珠碎，窗开四牖空。争奇排怪石，独秀出孤峰。龙鼻泉流出，如何造物工。,3
Yuan,净圭,其八,青鸟衔书降玉京，芙容金掌露华清。深宫无限情缘在，不是神仙不易成。,4
Song,王氏,答弟逢原,无求子乐我何悲，且与儿曹并日饥。子道合人终不苟，有求虽欲可从谁。,3
Yuan,石子章,醉春风,我如今将草索儿系住心猿。又将藕丝儿缚定意马。人说道出家的都待要断尘情。我道来都是些假。假。几时能勾月枕双欹。玉箫齐品。翠鸾同跨。,4
Ming,王缜,至滇南次答陆进士震韵 其一,六诏民风古，街头夜半眠。地高无暑气，冬暖胜春天。金碧山含雨，昆明灰带烟。不乱踪迹远，揽辔自怡然。,5
Yuan,王鼎,一半儿,别来宽褪缕金衣，粉悴烟憔减玉肌，泪点儿只除衫袖知。盼佳期，一半儿才干一半儿湿。,4
Yuan,汪睿,次周廉使贺郑子美徵君应诏韵,种得师山松树青，翩然凤诏骇山灵。一朝大旱希霖雨，万里苍空动客星。正好支撑梁栋用，尚应佩服蕙兰馨。仰看红日中天照，枯尽篱边腐草萤。,4
Ming,王之猷,咏李孝子割股,北堂一病三春久，孝子徬徨日奔走。忧结中肠如食荼，午夜吁天朝北斗。昊天悯吊启元关，藐躬自有回生丹。引刀割股调羹进，血肉淋漓色坦然。一点精诚天地剖，片心激烈风雷吼。姜鱼孟笋未为奇，世上绝裾亦何有。,5
Ming,丁克仁,贺吴仲举新格生员。示洞中诸贤,网罗英俊注恩波，诃喝天童动万家。为报闲游诸懒辈，吴生地步望如何。,5
Qing,王龙光,其二十 拘项,连环深锁欲何凭，引领青天骨自棱。此法岂为吾辈设，书生强项断长绳。,6
Ming,尹耕,其二,碧嶂青霄外，文渠锦席前。洞穿岩下邃，亭插沼中圆。琴韵朝醒酒，棋声午破眠。因君忘去住，不问北征年。,5
Yuan,王循,题过海罗汉图 其一,无际洪波接远空，神机密运访龙宫。旌幢出迓烟霞重，此事荒唐竟莫穷。,4
Qing,王太岳,铜山吟一百二十韵,滇南僻绝徼，四境无通津。闾阎稀百货，糠覈供饔飧。惟有林麓富，到处瞻嶙峋。时于瘴氛外，光气疑金银。铜山列坑阜，盘盘郁青云。灵苗吐一线，中有不赀珍。汤丹最雄厚，疏处诸峰尊。茂麓及落雪，灿列三星文。其余复闲错，宝藏粉峮嶙。青金次三品，哗嚣陋瑶琨。元气盛扶舆，钟此洱海漘。神皋与天府，宁复夸蜀秦。粤稽此何始，中天际昌辰。皇风美沕穆，氓俗崇庞淳。狱市一以寄，府藏多朽陈。货惟恶弃地，利即常因民。维兹天末产，远近初未闻。取携既不禁，有无亦能均。豪家偫糗粮，贫子四体勤。采为冶铸用，利泽通无垠。资此田布饶，偿彼万用屯。遂令荒瘠区，熙熙日如春。问此遵何术，清净无纷纭。纵复遇贪墨，民气依然驯。后始置官厂，仅亦云司存。偷夺岂不惩，宽大固所敦。征商比市易，已责同券焚。在纲诚有条，网漏舟还吞。受值未及半，奇赢已多门。公私两给足，欢然意交欣。于戏又一时，美善难具论。岂惟宽得众，信亦均无贫。大钧有斡运，时事旋飙轮。赫赫李少保，闳议排因循。辍彼海道贩，易以滇产殷。转输供九府，岁倍百万钧。下以减商负，上以资俸缗。挹注一转手，变通如有神。滇铜从此著，乞求断户辚。近疆逼黔粤，远通汉渭滨。各购巨万计，符牒日委填。滇中官吏懦，应命如响臻。竭泽网鲲鲕，非时穷斧斤。日给犹不暇，仰屋空吟呻。譬如百金产，饭饱衣粗温。那堪一家食，分减赡四邻。瓶罍日以罄，脂膏日以朘。坐看好家室，终窭不自振。官司勇从令，疾苦畴咨询。鞭箠到斑白，逋逃动成群。大官号晓事，封章彻天阍。皇仁沛丰泽，稠叠施醲醇。三五老商客，感泣沾裳巾。皮骨幸犹在，誓当输骸筋。四远召工匠，要约为弟昆。晨朝集洞口，赤立褫衣裙。篝镫戴其首，千仞穷冥昏。铦锋石齿触，断壁苔斑扪。当暑苦疫万，毒雾杂炎雰。冬寒体生粟，手龟足亦皲。倾身营一饱，忍饥还夕曛。洞中况偪侧，气咽不得伸。上如缘垤蚁，下如负山蚊。伛偻如肿背，惨黯如幽魂。作劳岂不剧，未死期酬恩。昊天诚罔极，躯命何足云。矿路日邃远，开凿愁坚珉。曩时一朝获，今且须浃旬。材木又益诎，山岭童然髡。始悔旦旦伐，何以供灶薪。奸商巧居奇，析利争狺狺。膏油贵石髓，菽粟珍兰薰。是物叹空乏，百役来逡巡。以兹艰采鍊，动遭宫府嗔。假贷息倍称，剜肉犹疮痕。程课岁难副，逋累陈相因。路穷思变计，由旧兼图新。穷山走暗夜，望气觇纷纭。夤缘循矿脉，斧斗声磤磤。始焉见鸡窠，微茫辨胎浑。尺寸稍进步，快若王路遵。半山阻石硖，缩手呼苍旻。幸而得堂矿，室家象溱溱。欢呼山震动，转告川横奔。五体竞投地，至心礼能仁。行当纾积困，富与封侯伦。鼓锐更深入，气夺千人军。岂知涌水出，大隧惊渊沦。前劳付一掷，千万为沙尘。况或山腹空，崩颓断云根。划如土委地，一毙数百人。丛骸埋乱石，隐隐成丘坟。兽死息犹弗，鸟死哀鸣频。如何此奄忽，寂寂声响泯。家远莫闻知，谁来荐溪蘋。穷泉闭幽翳，终古冤沈湮。深宵闻鬼哭，寒风闪阴磷。吁嗟人命贱，曾不如鸡豚。有生皆苦境，厂民倍苦辛。利被遍亿兆，不能庇一身。福先即祸始，倚伏理信真。铜山实阶厉，恨不为原畇。顾惟造化伟，一物烦陶甄。山海殖财货，岂以灾芸芸。阴阳有翕辟，息息相绵匀。尽取不知节，力足疲乾坤。周京制圜法，斯以关经纶。生民共日用，所贵利溥存。多寡有分数，远迩无畦畛。剂量一失理，悲乐区以分。八政首食货，邦本念尤廑。百姓苟不足，何资奉君亲。我愿司计吏，治丝慎无棼。钱币诚所重，民劳亦宜慬。忍待盈科进，长养春木芚。阜成庶可致，永永垂谟勋。小子实孱劣，守官祇恂恂。忧心日如捣，凋敝殊未竣。顾之增汗战，何以答圣君。作诗谂后来，幸勿轻反唇。,6
Tang,李亨,梦丹书①,厥不云乎，惟其惟时。上天所保，福禄不亏。,2
Yuan,李延兴,赠边将,犹记登坛日，长驱破敌围。兵随营火出，血洒阵云飞。杀气吹戎帐，腥风拂铠衣。肘悬金印大，功压万人归。,4
Yuan,甘复,秋怀,空阶积寒叶，不觉秋已深。离人滞远道，愁思何能任。日夕登高原，畅情群木阴。羁禽尚有栖，漂没仍至今。片云生东岭，顷刻薄北岑。愿乘凉飙度，反彼川上林。,4
Yuan,尚仲贤,那吒令,看尉迟人生的。威风也那气概。腹隐着兵书也那战策。可知道名震着。乾坤也那世界。俺这𥚃虽然是有纪纲。知兴败。那𥚃讨尉迟这般样一个身材。,4
NanBei,僧惠休,秋思引,秋寒依依风过河，白露萧萧洞庭波。思君末光光已灭，眇眇悲望如思何。,1
Qing,王世锦,华阴庙望岳,高阁巍峨少皞宫，仰瞻咫尺逼苍穹。莲开玉井云收白，掌拓天门日映红。突兀三峰凌斗极，浑沦一气满关中。攀援自有钩梯在，骨乏希夷漫御风。,6
Qing,方殿元,庐山玉渊,高峰入青冥，中断忽云树。屏风九叠间，飞泉半空注。奔腾过万山，至此陡欲住。憧赫侔雷霆，一旦失凭怒。有似千古愤，投入静者虑。两崖青翠映，空色交相寓。淡淡与天空，冥冥写秋素。窈窕散馀波，疑作江汉雨。幽光留人心，不觉白日暮。皎月上澄潭，此身在何处。,6
Song,王子韶,六圣原庙赋,臣以为原庙之作古矣，而议者祖叔孙通，非也。且洛邑成而作清庙，鲁宇复而新閟宫，皆表见篇籍，遗文炳炳，顾第弗深考。国家钦明若古，追述三代之礼，筑宫广庙，以备制度，昭孝思，丕赫我祖宗之光烈威神，引耀后嗣，昭临其臣庶，甚盛德。而禁密侍从、经师词宗、游谈辩博之臣，未闻操一简、肄一言，褒德显功，缉熙圣世之光明，以极众人之所矜，新天下之耳目，且使后世有述焉，亦臣子之阙也。昔吉甫歌宣，史克颂鲁，皆掎摭事实，揄扬君父，播之当时，不以为谄，传之后世，不以为诬。此无他，辞迹相称故也。臣幸遭盛明，粗有知识。惜其巍巍在上，独无颂德之臣，心窃耻之。况臣具职儒馆，受学圣训，故光扬国美，不为僭越。辞义质理，强之不高，岂足自效，徒速罪悔而已。谨昧死顿首，以献赋曰：粤若宋兴一百二十又二载，景业隆乎六世。御大器以时乘，熙重光而下济。乾行以健，离明以继。五帝之阙典咸补，三王之绝业复缀。洞洞粥粥，致孝乎鬼神；兢兢翼翼，昭事乎上帝。曰禋曰祀，则严郊丘明堂之配；以尝以礿，则崇疏屏复檐之制。谓天子之孝，宜无以加，而圣主之心犹以为未。于是刺六经，猎群议，览洛邑《清庙》之诗，参《鲁颂·閟宫》之事。营馆御之珍庭，即薰脩之福地。游六圣月出之衣冠，廞九后时瞻之服器。先是，命司空，诏大匠。定墨而龟食，辟地而气王。灼楚焞以揆辰，伻绘图而献状。帝曰：「钦哉是将！祖宗威灵之攸宅，宜其神明杳默而来相」。则使山虞会伐，林衡僝木。万人挥斧以坌入，千岭踣云而下复。㧊两郊坰，技填溪谷。其仆大木也，雷硍拉擸，砉剨㩇裂，根断标绝，有如共工怒触不周而天柱折。其运材也，奔挽拔轧，先后𠫳趌，飙駮电掣，又如五丁尾巨蛇而出穹穴。然后编桴联筏，蔽流而下，浂如涛驱，激若矢射。交萃于作宫之地，曾不兼于昼夜。又有陶公伏冶，秦神鞭石，固耶溪以待镕，堕菀蓬而荐舄。黄能窃壤以负载，女皇抟土而埏埴。斤筑交兴，工徒既饰。伐鼛鼓以作气，率子来而勿亟。中产靡敛于十家，百姓不加于万室。尔乃张霄搆宇，益地裁基。望瑶光而结极，宪觜娵而创规。佩翔鸾之裔裔，面友沩之漪漪。西则控太河之远势，东则望商丘之逶迤。发挥宇宙之晶采，张皇庙祏之神威。宝系之传，邈矣真仙。故道祖宸居于中域，列圣星分而纚连。是犹两仪生于太极，六帝共乎中天。请言其状也：穹崇崛岉，阴临郁律。发厚地以嵚崄，秀中天而茂密。虽博物者莫能举其上，亘终古盖未见其匹。磅礴乎人境，烜赫类乎帝室。于廓照烂，宏博壮观。矗崔巍以离娄，纷瑰谲而倩练。高谢冥冥，势凌漫漫。蔽戏乎日月之光，跨跱乎神州之半。远而望之，固以瞪目亸手，翕舌张口，趋之则颠，背之则走。进而迫之，不觉精瞀神乱，踯躅战汗，俯而不敢蹐，仰而不敢叹。实上圣之所经营，而有生之所未见。始也聘巧东鲁，致匠西秦，四合于是楩梓选，三斋然后绳墨陈。奔雷触山不能犯其虑，连城诱目不能眩其真。合于天，类梓庆之削鐻；应于手，犹齐扁之斲轮。所以造之者莫测，见之者疑神。虽梧齐之智，莫敢诘其规矩；而丁护之巧，无所投其斧斤。尔其缔构也，称平各宜，锱铢不欺，合形辅势，大小相维。上纠结以丽倚，下戢孴而互持。或凭虚投会，或邀险赴危。或支柱邪据，或妥帖横施。或相凌而不乱，或相远而不携。状岌峨而不安，怵将坠而复稽。观夫因材寓智，托类班形。螭矫题鄂，蛇胜楯𢹝。铺文蠡以饰户，踞开明而守扃。天鹿郁拂以含怒，云爵宛转以軿停。被龙文而彩错，扬鲸目以晶荧。陆尽物怪，水穷海灵。夏鼎之所未镂，《山经》之所未名。非由果与贲勇，孰不心折而骨惊？至如覆井交葩，圆渊结绮，萦蔓藻于回波，艳藕花于倒水。神珠硉矹，银盘之宝遐烛；鸱尾联拳，机山之岩对峙。盖所以胜服而厌祥，岂所谓誇诩而济奓？尔乃文梁饰杏，复橑彫兰。棼桴受梠，栟斗承栾。四阿负檐而䡾䡾，双楹梜扆以桓桓。烛龙衔光于北阖，秋河从带于南端。御温房则不嬉炭而挥冬汗，辟阴室则不清冰而兴夏寒。岂比夫玉晨之蕊阙，瀛海之金銮？一则恍惚于象外，一则阻绝于惊澜。既谬悠而莫诘，非人间之可观。别有危级三休，飞甍四注。紫閞窱以靓穆，朱簃萦而回互。罘罳峻结于宫隅，牟首横经于辇路。訬重坐于青冥，飞增盘于碧雾。极其高，差两表而不能度，径其广，布万武而不能步。既以极宏规于壮丽，且将拟盛德之形容。于是召众史，睨四墉。想象丕天之伟迹，彰施冠古之殊踪。有以见二祖艰难而成王业，四宗积累而开帝功。岂惟贻孙谋于翼子，抑亦观盛德于无穷。次则股肱元老，社稷宗公，峨金𪸼而熠煜，委玉佩之青葱。瞻其象则思忠臣烈士之志义，觌其德则知贤相名卿之始终。出入户庭，示万嗣于仪刑之内；周旋墙屋，览百年于俛仰之中。彼周室楚庙，凌烟麟阁，曾何足与较美而畴庸者哉！尔乃流览延瞩，高低眩目。飞丹约黄，含青吐绿。彫屏疏金，漫阶扣玉。砀基青闰，涣然春水之溢塘；华覆葳蕤，蔚矣矞云之是族。旷然真境，肃尔天居。汗漫而游，如掀壮士之臂；縢凌而上，必执化人之祛。故群仙乘蹻而旁戾，诸天蔽景而下趋。清泠回列子之御，蹁跹集叶令之凫。灵心盻蚃，神物睢盱。霞控飙轮，望真游之彷佛；琁琉龙卷，俨玉坐之清虚。以此致孝，孝无不成；以此飨亲，亲无不格。近可以躬执乎豆笾，远可以骏奔乎玉帛。盖圣人之孝也，通乎神明而光于四海，俾万世承休而无斁者也。于是缙绅先生，缁黄耋艾，尔称愿而言曰：盛乎哉，兹世也！我宣祖养时晦以开远祥，艺祖膺历数而集大命。功衍于太宗，化隆于章圣。传次仁、英，遂重熙而累盛。卓哉煌煌，烽㷁燎炀。极炽而昌，以至于我皇。协中建极，圣业以张。思爱忘劳，以增孝子之至；推功振耀，以发前人之光。故即位已来，十五年而治轶于成康。犹复慕虞舜夏禹之行以自勉，思文祖宁考之道以自强。所以内不亲佳艳妖冶之色，唯礼乐以诗书为之悦。外不恣俳谐优笑之乐，唯师臣贤辅与之处。宠微金穴，而东朝之养是隆；倖蔑铜山，而直道之人是与。简约器服，美黻冕与簠簋；屏斥濮，郑，订雅乐与《韶》舞。台观弗营而盛三雍，苑囿希幸而籍千亩。克己复礼，动不为身。然念嗣临万国，可不厚其本；富有四海，不以俭其亲？广宗庙所以教人尊其上，严祖祢所以笃民兴于仁。若然，则虽欲土木无遗巧，众不厌其侈；郡国无馀力，下不患乎贫。况是殿也，制不踰古，役不加民。宜其有司奔走以将顺，天下鼓舞以欢欣。戴白之老爱惜朝夕，冀睹其盛礼；怀铅之士称道功德，不愧于斯文。,3
Tang,吕渭,贞元十一年知贡举挠阁（一作闷）不能定去留寄诗前主司（一作刘太真诗）,独坐贡闱里，愁多芳草生。仙翁昨日事，应见此时情。,2
NanBei,何逊,野夕答孙郎折诗,山中气色满，墟上生烟露。杳杳星出云，啾啾雀隐树。虚馆无宾客，幽居乏欢趣。思君意不穷，长如流水注。,1
Ming,方应选,其三 吴公洞,岩栖咫尺隔红尘，四壁萧萧乐自真。人共白云留不住，祇今洞草暗生春。,5
Song,方维,其二,身在江城抑何暮，心游魏阙不崇朝。,3
NanBei,刘孝绰,夜听妓赋得乌夜啼,鹍弦且辍弄，鹤操暂停徽。别有啼乌曲，东西相背飞。倡人怨独守，荡子殊未归。忽闻生离唱，长夜泣罗衣。,1
WeiJin,费祎,嘲吴群臣,凤皇来翔，骐驎吐哺。驴骡无知，伏食如故。,0
Ming,尹斗寿,朴希正（民献）以全罗监司罢还。麻浦集胜亭往访有作,雪后怀人切，江头策马前。藏身龟一壳，学古镜千年。今世不知贵，异时应有贤。爱才无限意，斜日暮江天。,5
Tang,何光远,其二,宝车辗驻彩云开，误到蓬莱顶上来。琼室既登花得折，永将凡骨逐风雷。,2
Yuan,朱善,廿九日戊戌别刑部从事仇文炳,累月陪欢笑，君归我独行。几时重会面，异国倍关情。匹马回京远，扁舟过海轻。故人来问讯，忧喜转相惊。,4
Ming,叶春及,中丞滕公学宪郭公枉过草堂,蓬蒿欺仲蔚，三径共人长。驷结风云入，旌悬日月光。玄经瓿可覆，白眼世相妨。亦是同声地，无嫌漉酒尝。,5
Ming,文彭,宴徐太傅园亭分得才字,高会追金谷，诸公总上才。名山当户列，细雨拂帘回。把酒岩花落，弹棋水阁开。马蹄归独缓，知是习池来。,5
Tang,僧灵辨,又嘲,槁木犹应重，死灰方未然。既逢田甲尿，仍遭酷吏悬。,2
Ming,王玉峰,水底鱼,走到焰魔天上。足下快腾云。足下快腾云。,5
Qing,丁日昌,挽曾国藩联,苫块剩馀生，九原无伴应招我；斗山今失望，四海何人不哭公？,6
Ming,王知谦,送侄婿翟璲赴都会试,鏖战秋闱先著鞭，宝安华胄冠才贤。桃花浪暖春如海，桂子香清月满船。庾岭风云催去马，瀛洲鸾鹤待登仙。摩娑老眼鳌台上，伫看飞腾睹九天。,5
Song,王仲修,其四,玉钺光华引六虬，天街万烛拥宸游。端门五夜开黄幄，月在蓬山顶上头。,3
Tang,李颀,寄镜湖朱处士,澄霁晚流阔，微风吹绿蘋。鳞鳞远峰见，淡淡平湖春。芳草日堪把，白云心所亲。何时可为乐，梦里东山人。,2
Yuan,李源道,送冯参政致事,天眷虽隆志叵渝，拂衣归去不踌蹰。百年乔木推耆旧，九老香山入画图。力疾不辞春命驾，感恩直欲夜含珠。圣王已有黄金像，一舸秋风下五湖。,4
WeiJin,王浚,从幸洛水饯王公归国诗,圣主应期运，至德敷彝伦。神道垂大教，玄化被无垠。钦若崇古制，建侯屏四邻。皇舆回羽盖，高会洛水滨。临川讲妙艺，纵酒钓潜鳞。八音以迭奏，兰羞备时珍。古人亦有言，为国不患贫。与蒙庙庭施，幸得厕太钧。群僚荷恩泽，朱颜感献春。赋诗尽下情，至感畅人神。长流无舍逝，白日入西津。奉辞慕华辇，侍卫路无因。驰情系帷幄，乃心恋轨尘。,0
Tang,僧灵澈,宿东林寺（一作云门雪夜）,天寒猛虎叫岩雪，林下无人空有月。千年像教今不闻，焚香独为鬼神说。,2
Ming,王称,其四,远戍金微道，一上单于台。关门秋色断，羌笛夜声哀。少妇龙沙梦，长安鹤使回。祇今青海月，流影碧天来。,5
NanBei,鲍照,代堂上歌行,四坐且莫喧，听我堂上歌。昔仕京洛时，高门临长河。出入重宫里，结友曹与何。车马相驰逐，宾朋好容华。阳春孟春月，朝光散流霞。轻步逐芳风，言笑弄丹葩。晖晖朱颜酡，纷纷织女梭。满堂皆美人，目成对湘娥。虽谢侍君闲，明妆带绮罗。筝笛更弹吹，高唱好相和。万曲不关心，一曲动情多。欲知情厚薄，更听此声过。,1
Tang,王翰,观蛮童为伎之作,长裙锦带还留客，广额青蛾亦效嚬。共惜不成金谷妓，虚令看杀玉车人。,2
Song,方翥,仙篆石,何人登眺睨绝顶，一树一石探幽奇。虫文鸟篆不可识，如读岣嵝神禹碑。,3
Tang,郤昂,梓材赋（以理材为器如政之术为韵）,匠人度有山之梓。相文木之理。既因性而是度。又从绳而可拟。故轮桷适任。栋梁资始。阴阳之体叶时。檃括之形中轨。饰其象乃图之以鸟兽。谐其音必均之以宫徵。苟可择于棫朴。亦可殚夫梓。徒观其破拥肿。斲瑰材。攒节迸集。斜文洞开。蜀柿落而雨足交洒。郢斤运而风声飙来。伐之丁丁。奂蹙狸之班首。斲之橐橐。碎空穴之青苔。巧无匪制。庸无所施。因心则达。触物能为。初会方以成矩。乍投圆而得规。削斲同功。准量成类。方资剞劂之力。乃作馨香之器。厥若选德以序。辨官以位。诚当正直而无颇。亦何患乎纲纪之紊坠。小既以此。大无不如。文公立号以化洽。康叔省功以慎储。仁义有常。刚柔贵识其虚实。宽猛相济。勤苦务知其疾徐。教在洽人。毖于出令。亦犹代大匠斲。罕或不伤其性。俾夫来者。式遵前圣。且修短得丧。亦奚其为政。森彼灌木。工则度之。有伦有要。念兹在兹。展矣君子。如何勿思。思不越。乃心逸。于人也明其采章。于木也须其丹漆。瞻济济之榛楛。懿彬彬之文质。虽非班扁之奇妙。敢献斲轮之良术。,2
Ming,毛莹,阮郎归 晚春偶兴,落花多半付东流。一分还逗留。闲寻鸥侣上兰舟。消除千斛愁。迟日暖，晚风柔。尊前小十洲。箧中剩有鹔鹴裘。权将充杖头。,5
Ming,王祎,次韵答友人二首 其一,忆赋远游曲，长为异土人。箫声淮甸月，柳色帝城春。玄发故粘漆，素衣空染尘。归来林壑底，聊复养吾真。,5
Ming,王嗣经,晓望,雨余湖色静，杂树晓氲氲。空水遥难辨，山花近渐分。叶齐增岸影，鱼聚矗波纹。日出林光白，英英散宿云。,5
Yuan,元好问,九月晦日王村道中,水涸沙仍湿，霜馀草更幽。烟光藏落景，山骨露清秋。坐食知何益，行吟只自愁。随阳见鸿雁，三叹惜淹留。,4
Ming,王氏（衡女）,仲春见雪,二月春将半，同云黯九霄。玉河迷断岸，宫柳折新条。万里蘼芜没，三山鸿雁遥。陇梅何处是，素影谩空飘。,5
Yuan,汪泽民,清明日喜晴（原注是日闻鹃）,旅寓连云麓，无眠迟晓晴。暮春逢甲子，芳节属清明。宇宙涵生意，耕桑乐太平。啼鹃何事切，马鬣故乡情。,4
Ming,王弘诲,其三,梦赍祥初叶，为霖意正遥。冰衔联上相，玉带领中朝。身忽乘箕尾，名空系斗杓。丹青炳遗烈，太华并岧峣。,5
Yuan,朱梦炎,谢黄孔曼惠图书,寸玉方平史籀文，远烦持赠意殷勤。非因堕鹊磨砻出，应自雕虫篆刻分。自此姓名垂宇宙，惭无翰墨入风云。春明日启芸香笥，一度封题一记君。,4
Ming,王景,其三,瀛海寰九区，咫尺万余里。神州与赤县，相去还有几。层峰高矗天，大泽下无底。平陆走龙蛇，白昼啸夔魅。遂使林林者，高下几歔欷。谁能致其平，为我屏妖翳。凿山湮巨壑，弥天作平地。地平天乃成，四时运元气。,5
Yuan,《中和乐章》,双雁子,万年千载乐雍熙。尚谦冲防僭侈。家国安宁保荣贵。听歌谣，称颂美。定山河十万里。,4
Song,毛友,寄显之太尉使燕山,三年淮海静妖氛，老上龙庭又勒勋。塞外争看真太尉，行间犹识旧将军。尘清漠北烽烟断，风落山前号令闻。预想归时如定远，争持白玉上青云。,3
Song,王庭圭,秋夜（傅校衣下有同字）周子康登辰州城楼,残夜不能寐，起登城上楼。山衔半江月，风撼九天秋。鹊已栖高柳，人犹棹小舟。谁云群动息，渔子正垂钩。,3
Qing,王尚济,挽张之洞联,负儒林宿望，远绍旧学，近启新知，教士有方，天下英才尽桃李；为国家重臣，出任疆圻，入参枢密，骑箕太早，神州宪政甫萌芽。,6
Ming,王象晋,咏枣,蓐收司契物华新，累累丹苞日可亲。汉帝殿前曾郑重，吕仙亭下诧奇珍。味逾石蜜甜偏永，红迈朱樱色莫伦。怪道仲思名姓著，好同玉李供枫宸。,5
Yuan,王惟一,西江月,离坎不分南北，木金岂间西东。但诚一念守其中。勿使心神恣纵。要识前身真种，洞观物我皆空。寂然安静到鸿濛。四象五行无用。,4
Yuan,吴当,九日紫极宫对酒,野水通江阔，山云挟雨凉。燕辞宫署远，雁过海天长。纱帽花堪插，仙瓢酒更香。苍茫怀国梦，烽火尚炎荒。,4
Yuan,吴莱,早秋偶然作寄宋景濂四首 其三,北山有古寺，修竹炎天凉。蛟龙踞两涧，鹳鹤鸣层冈。心台月照白，鼻观烟通香。可思未可到，咏此招隐章。,4
Yuan,李集,净土寺留别敬之,江海三年别，招提一夜同。对床言不尽，握手意无穷。掩乱愁千绪，飘萧两鬓蓬。干戈何日解，旅泊又秋风。,4
Ming,王琏,即事,韩彭不见几，范张归计早。问我基生涯，耕读村居好。,5
Ming,王汝玉,寒江送别,结束辞亲去，王程恐后期。河梁送行处，江路变寒时。落月它乡梦，孤云旧里思。及瓜当有代，觐省未应迟。,5
Ming,大方,再次登南山仰天池韵,一上终南望眼空，长安景物画图中。花间莺避春城仗，林杪僧归晚寺钟。渭水东流来鸟鼠，吴山西下走蛟龙。我生自信通仙骨，便欲同乘列子风。,5
Ming,丁寿岗,辛酉秋。在西籍田。梦得汀远雁声微之句。悟而缀成一律,清秋添旅恨，时序疾如飞。天上曾流火，人间欲授衣。树空山色瘦，汀远雁声微。何处莼方滑，江东客未归。,5
Tang,伶人,戏为冥吏判①,焦湖百里，一任作獭。,2
NanBei,徐防,赋得观涛诗,云容杂浪起，楚水漫吴流。渐看遥树没，稍见远天浮。渔人迷旧浦，海鸟失前洲。不测沧溟旷，轻鳞幸自游。,1
Yuan,李祁,次王子让韵二首 其一,老泪纵横忆旧京，梦中歧路欠分明。天涯自信甘流落，海内谁堪托死生。短策未容还故里，片帆只欲驾沧瀛。他年便作芙蓉主，惭愧当时石曼卿。,4
Tang,王仁裕,其二,玉纤挑落折冰声，散入秋空韵转清。二五指中句塞雁，十三弦上啭春莺。谱从陶室偷将妙，曲向秦楼写得成。无限细腰宫里女，就中偏惬楚王情。,2
Ming,王叔杲,其二,尊盈岂不饮，离绪纷难任。送子陟冈阜，浮云布轻阴。悠悠遵往路，默默涕盈襟。岂无同门友，念子意弥深。游鳞恋新侣，飞鸟怀故林。湘江浩无涘，衡岳何嵚崟。愿因秋风起，惠我瑶华音。,5
Song,王安国,缭垣,缭垣乌鹊近人飞，帘外曈曈日上迟。桧作寒声风过夜，梅含春意雪残时。古今无物为真乐，出处何心更诡随。寄语年华聊一笑，未应长负醉乡期。,3
Tang,曲龙山仙,其四,危桥横石架云端，跨鹿登临景象宽。颢魄洗烟澄碧落，桂花低拂玉簪寒。,2
Yuan,丁继道,丙子春自闽海进柑至信州沙溪驿遇天师真人朝京遂赋此以上之,鸾骖凤辇出蓬莱，虎窟龙湫到处开。四海鬼神符役走，九天雷电剑驱来。玄袍香惹黄金殿，御酒光摇白玉杯。喜动龙颜承厚渥，春风万里宝车回。,4
Qing,于源,其三,尧章叔夜久仙去，旧谱何人辨证来。纸阁无尘且孤赏，胆瓶一朵破黄梅。,6
Tang,吕从庆,避乱,海内风光半血污，杀人声过似樵苏。一身驱路忙如蚁，八口无家散若乌。慄里无踪空怅望，桃源有梦失招呼。饥来野店供餐饭，敢怨匙前脱粟粗。,2
Yuan,李裕,次谢鍊师简啸碧真人弈棋韵,万寿宫前鹤发翁，箨冠千叶戴芙蓉。经行岩洞骑黄鹤，叱咤风霆起白龙。世外弈秋谁复见，山中玉质记曾逢。秋深琪树连云碧，怅望丹霞第几重。,4
Tang,秾华,句①,柏堂新成乐未央，回来回去绕裴郎。,2
Ming,王野,金城禅院,林峦残雪霁，净土独游频。鸟似忘机客，山疑入定人。灵花飘不尽，古木自无春。坐悟衣珠在，空经累劫贫。,5
Tang,宋人著作中所载唐五代神仙鬼怪诗,青童君别赵旭诗,与君宿世有仙缘，衾枕交欢岂偶然。十载为期君记取，洞明山上鹤冲天。,2
WeiJin,傅咸,赠褚武良诗,爰暨于褚，惟晋之祯。肇振凤翼，羽仪上京。聿作喉舌，纳言紫庭。光赞帝道，敷皇之明。方任之重，实在江扬。乃授旄钺，宣曜威灵。悠悠遐迈，东夏于征。,0
Ming,叶封,大仙峡,绝涧通幽径，扶筇择步过。高厓危下鹘，重磴曲如螺。云破鸣泉落，春寒剩雪多。谁言中有地，不识在山阿。,5
Ming,王儒卿,点绛唇,水院妆残，桐阴满地新凉夜。湘帘轻下，墙角疏更打。渐近黄昏，明月移花榭。愁偏惹，佩环休卸，绣鸭熏香麝。,5
Qing,王摅,谒伍相国祠,萧条古堞树栖乌，载拜祠门落日孤。报父有心终覆楚，杀身无计可存吴。英雄忠孝留天壤，山水苍凉失霸图。回首荒台麋鹿地，属镂遗恨满姑苏。,6
Song,丁先民,游大涤,我欲避尘嚣，乘风入洞霄。循溪山作路，驾水石为桥。台殿黄金锁，神仙碧玉箫。拂衣天柱顶，清思欲飘飘。,3
Tang,吕岩,其五,要觅长生路，除非认本元。都来一味药，刚道数千般。丹鼎烹成汞，炉中炼就铅。依时服一粒，白日上冲天。,2
Ming,文翔凤,扬子曲,汎汎扬子津，冉冉离瓜步。生憎一幅帆，载却所欢去。郎是白榆树，托根种绛河。侬如萍钱子，日日逐江波。,5
Tang,艾颖,开阳伯颜何赞,惟圣与仁，上行下达。入室升堂，穷知本末。名显八颜，道亚十哲。肃肃仪型，克光其列。,2
Ming,王英,元日升平词 其一,华席中天近，祥云五色多。众星环绛阙，一水接银河。花满瀛洲树，香涵太液波。长年逢此夕，恩意共春和。,5
Tang,李华,寄从弟,眼病身亦病，浮生已半空。迢迢千里月，应与惠连同。,2
Qing,王夫之,其二,白日奈朱颜，流光几暂闲。九春馀此夕，落照已前山。红豆留谁折，落花去不还。逢迎他日恨，旧上鬓丝间。,6
Yuan,李隼,元旦奉陪虞阁老仙盖山行香次韵,六龙扶日上遥空，玉殿春晴瑞雪融。华盖天光双阙近，蓬莱云气九霄通。仙童仗引浮丘伯，野老门迎太史公。却忆御前催草诏，几回朝罢大明宫。,4
Song,文彦博,陌上桑,佳人名莫愁，采桑南陌头。困来淇水畔，应过上宫游。贮叶青丝笼，攀条紫桂钩。使君徒见问，五马亦迟留。,3
WeiJin,薛综,嘲蜀使张奉,有犬为独，无犬为蜀。横目苟身，虫入其腹。无口为天，有口为吴。君临万邦，天子之都。,0
Tang,王丽真,字字双①,床头锦衾斑复斑，架上朱衣殷复殷。空庭明月闲复闲，夜长路远山复山。,2
Yuan,白文宝,玄陵赐司艺金（涛）大书萝卜山人金涛长源八字,金君早志学，读书萝卜山。萝卜尚淡薄，菜根诚可餐。立心贵坚固，事无为之艰。回也居陋巷，不过食一箪。夫子谓贤哉，学至钻仰间。长源才混混，圣门必观澜。中朝高捷科，显赫蹑华班。所进有如此，谁不击节叹。吾君大书字，九重垂宠颁。银钩光星日，千载为盛观。臣拜颂至宝，子孙传所悭。,4
Yuan,净圭,其二,缥缈仙山五色云，玉真飞佩度氤氲。不应名字题仙籍，犹看唐家旧赐裙。,4
Tang,僧缘密,其三 随波逐浪①,当人如举唱，三句岂能该。有问如何事，南岳与天台。,2
Tang,孔绍安,别徐永元秀才,金汤既失险，玉石乃同焚。坠叶还相覆，落羽更为群。岂谓三秋节，重伤千里分。远离弦易转，幽咽水难闻。欲识相思处，山川间白云。,2
Ming,王越,独坐感怀,倚遍曲阑愁似海，满庭风雨昼冥冥。呼门有客怜孤注，竞醉无人问独醒。离恨春随芳草绿，归心暮入远山青。旧时学得幽兰操，弹与钟期一段听。,5
WeiJin,曹毗,其七 歌显宗成皇帝,于休显宗，道泽玄播。式宣德音，畅物以和。迈德蹈仁，匪礼弗过。敷以纯风，濯以清波。连理映阜，鸣凤栖柯。同规放勋，义盖山河。,0
WeiJin,卞兰,许昌宫赋,入南端以北眺，望景福之嵯巍。飞栋列以山峙，长途邈以委蛇。见栾栌之交错，睹阳马之承阿。转挟轕以相因，若流水之扬波。木无小而不砻，材靡隐而不华。懿采色而发越，玮巧饰之繁多。双辕承枌，丹梁端直。明窗列布，绮井﹀嶷。其阴则有望舒凉室，羲和温房；隆冬御絺，盛夏重裳。同一宇之深邃，致寒暑于阴阳。修栏荫于阶砌，崇栋拂乎旻仓。绮组发华，翡翠生光。丹草周隅，灵木成行。非窈窕之至贵，孰能升于斯堂。坐金人于闱闼，列钟虡于广庭。天鹿轩翥以扬怒，师子郁拂而负桢。珍果敷华，兰芷垂荣。百璧照曜，飞响应声。扣角则春风至，弹商则秋风征。历神芝之峻观，幸安昌之巍巍。设御座于鞫城，观奇材之曜晖。二六对而讲功，体便捷其若飞。进鼓舞之秘伎，绝世俗而入微。兴七盘之递奏，观轻捷之翾翾。振华足以却蹈，若将绝而复连。鼓震动而不乱，足相绩而不并。婉转鼓侧，蜲蛇丹庭。或迟或速，乍止乍旋。似飞凫之迅疾，若翔龙之游天。赵女抚琴，楚媛清讴。奏筝慷慨，齐舞绝殊。众技并奏，捔巧骋奇。千变万化，不可胜知。乐戏阕，游观足。登承光，坐华幄。论稽古，反流俗。退虚伪，进敦朴。宝贤良，贱珠玉。岂必世而后仁，在时主之所欲。,0
Ming,丁敏,箫杖,嶰谷新裁六尺形，半含宫徵半扶行。吹时只恐成龙去，策处常疑作凤鸣。挂壁影怜秦女瘦，敲门音合舜《韶》清。月明拄向仙坛上，同和钧天奏九成。,5
Yuan,宋濂,其二,九子金铃出九龙，流苏杂彩蹙芙蓉。东风不管花无力，吹满昭阳第一宫。,4
NanBei,萧子云,岁暮直庐赋,日躔女度，岁华云暮。衡轻炭燥，权重泉涸。藏玄武于太阴，蛰廛虫也于高雾。日临圭而易落，晷中杙而南素。凝寒气于广庭，洞层阴于端库。风餮切而晚作，云沧浪而晦景。霰的烁于彤庭，英葳蕤于丹屏。韬罘缺之飞栋，没屠苏之高影。始飘舞于圆池，终停华于方井。,1
Tang,岑文本,安德山池宴集（杨师道封安德公）,甲第多清赏，芳辰命羽卮。书帷通竹径，琴台枕槿篱。池疑夜壑徙，山似郁洲移。雕楹网萝薜，激濑合埙篪。鸟戏翻新叶，鱼跃动清漪。自得淹留趣，宁劳攀桂枝。,2
Ming,释方泽,赋闰七夕牛女,星筵前月沸笙歌，银汉仍今帝女过。乌鹊桥边重驻辇，凤凰机上复停梭。香浮翠帐恩逾积，罗结蛛丝巧更多。独有空山云卧者，仙槎无路欲寻河。,5
Tang,王密,明州刺史河东裴公纪德碣铭,美裴公兮，肃肃清风。纯和积中，令德显融。爰践华省，爰宰赤城。克成厥功，帝曰咨尔休懿。可建旟于东，美裴公兮。于郡斯牧，是祗是肃。化流比屋，变此夷风。迄成鲁俗，人之父母。匪公而谁，慰我茕独。羡裴公兮，胡弃我而适他邦。惟我下民，思心徘徊。殷焉不忘，愿颂休绩。播亿万载，刊于圭璋。,2
NanBei,无名氏,西乌夜飞（五曲） 其一,日从东方出，团团鸡子黄。夫妇恩情重，怜欢故在傍。,1
Qing,文静玉,蘼芜香影曲,蘼芜香满蘼芜冢，虞山晓翠春云拥。香名一代柳河东，落花吹遍红箫陇。月地花天几度游，琴河初起绛云楼。桑沧花月人天劫，争及卢家有莫愁。月堤烟柳春痕薄，吾谷閒登秋水阁。东山无复耦耕人，红豆花蘩自开落。碧城仙吏最多情，惜玉怜香过一生。重访蛾眉埋玉地，胜他箫鼓葬倾城。黄绢词工碑石冷，鸥波解写婵娟影。踏青遮莫踏蘼芜，恐惊地下春魂醒。,6
WeiJin,许询,白麈尾铭,蔚蔚秀格，伟哉奇姿。荏弱软润，云散雪霏。君子运之，探玄理微。因通无远，废兴可师。,0
Ming,方蕖,燕岩庵,峡转珠林入，云封石路疑。岩深花未发，春到燕先知。香篆诸天寂，泉光百道披。性便招隐地，禅榻坐忘归。,5
Yuan,安熙,和仲弟生朝,兄弟趍庭雁影翩，祗今痴绝尚依然。竞阴莫废经纶业，爱日当知喜惧年。颜乐自怜乖夙志，南陔谁解补遗篇。几时得遂求田计，晨夕相将理断编。,4
Tang,史凤,传香枕,韩寿香从何处传，枕边芳馥恋婵娟。休疑粉黛加铤刃，玉女旃檀侍佛前。,2
WeiJin,仲长敖,核性赋,赵荀卿著书，言人性之恶，弟子李斯、韩非顾而相谓曰：「夫子之言性恶，当矣。未详才之善否何如，愿闻其说」。荀卿曰：「天地之间，兆族罗列。同禀气质，无有区别。裸虫三百，人最为劣。爪牙皮毛，不足自卫。唯赖诈伪，迭相嚼啮。总而言之，少尧多桀。但见商鞅，不闻稷契。父子兄弟，殊情异计。君臣朋友，志乖怨结。邻国乡党，务相吞噬。台隶僮竖，唯盗唯窃。面从背违，意与口戾。言如饴蜜，心如蛮厉。未知胜负，便相陵蔑。正路莫践，竟赴邪辙。利害交争，岂顾宪制？怀仁抱义，祗受其毙。周孔徒劳，名教虚设。蠢尔一概，智不相绝。推此而谈，孰痴孰黠。法术之士，能不噤《齿介》。仰则扼腕，俯则攘袂」。荀卿之言未终，韩非越席起舞，李斯击节长歌，其辞曰：「形生有极，嗜欲莫限。达鼻耳，开口眼。纳众恶，距群善。方寸地，九折坂。为人作险易，俄顷成此蹇。多谢悠悠子，悟之亦不晚」。,0
Ming,文洪,墅村杂咏五首 其一,避地心方定，耽诗癖渐增。闭门防俗客，下榻待高僧。远志虽云骥，生涯尚雪灯。圣恩原旷荡，潦倒愧无能。,5
Ming,王野,雨雪曲,大漠雪漫漫，胡风入箭瘢。平明没马足，半夜折旌竿。声叠鼓鼙暗，光添剑戟寒。铁衣三十万，谁不忆长安。,5
Song,方丰之,其三,白是盐埕青是麦，谁云斥卤不堪田。,3
Yuan,照禅师,寄杨廉夫,绝爱才多杨执戟，家住东吴锦绣场。姓氏已知传宇宙，玉堂新诵好文章。画船百丈牵春雨，铁笛一声鸣凤凰。海上相望千里隔，尺书无使为吾将。,4
Ming,于鉴之,雨后述怀,瓶笙阶雨阒秋堂，委蜡窗边昨夜长。小技故耽虫食叶，空居新觉燕辞梁。移时石白相看晚，镇日松青独坐凉。又到西风垂九月，半生情味剩思量。,5
Ming,方凤,閒居,自入春来日日閒，柴门无客昼长关。枕书榻傍阶前树，对酒窗开屋后山。叶暗新枝花尽落，泥添故垒燕初还。近来识得全生术，不放愁催两鬓斑。,5
Yuan,李文蔚,后庭花,难道我不亲呵认是亲。既知恩不报恩。调动我这三尺拦关臂。努起一千条歹斗觔。谁着你恼了我恶魔神。试尝咱这精拳一顿。我割舍的发会村。怒吽吽使会狠。便做道佛世尊。这回家也怎地忍。,4
Tang,白居易,感旧纱帽（帽，即故李侍郎所赠）,昔君乌纱帽，赠我白头翁。帽今在顶上，君已归泉中。物故犹堪用，人亡不可逢。岐山今夜月，坟树正秋风。,2
Yuan,王逢,靳士达宪幕遣从子惟正邀饮西湖二首 其一,楼舰围青幕，宫壶络锦丝。忘形犀首饮，留意鹿鸣诗。十里天开画，双峰月上眉。涌金饶夜色，歌吹送行迟。,4
Ming,王樵,长清道中二首（道有故山亭） 其一,有意空三载，无才补一官。早休诚我分，决去为谁难。盘谷终归李，荆州且识韩。几回亭舍晚，便作故山看。,5
Yuan,王祯,拖车,早同农具破烟来，暮带樵薪载月回。不比看花南陌上，雕轮绣毂殷春雷。,4
Ming,王象春,再游醴泉寺,十年踪迹了无凭，寺有前缘得再登。屋后半枯红叶树，廊西已尽白头僧。如人老石疑能语，过夜寒云结作冰。更约明春三月雨，桃花满涧蹑垂藤。,5
NanBei,谢燮,方诸曲,望仙室。仰云光。绳河里。扇月傍。井公能六著。玉女善投壶。琼醴和金液。还将天地俱。,1
Yuan,何士弘,翠屏山,俗山如俗人，过眼不相揖。据鞍无好诗，羁思泊胸臆。行行见翠屏，景意两相适。烟萝幕青黛，山厓铲苍壁。云霞油然生，杉桧森以立。鸣禽递清响，飞泉散珠急。我疑有幽人，相傍崖居密。朝餐紫霞英，暮啖香松实。,4
WeiJin,湛方生,北叟赞,乐为忧根，祸为福始。数极则旋，往复迭起。世人迷之，横生欣耻。滔滔北叟，独亮玄理。丧马弗希，折肱愈喜。淡哉一生，无泰无否。,0
Ming,公鼐,南楼,十二楼开列玉京，分明天上落层城。檐前寂寂三珠树，半夜鹤飞枝上鸣。,5
Yuan,吴龙翰,南陵道中迫暮投茅店四围率败篱令仆夫环卧,故山三百里，归路正羊肠。密树标茆店，荒池界竹墙。仆眠如鹿伏，我倦背龟藏。素志非南阮，丈夫扫八荒。,4
Tang,李缜,奉和郎中游仙岩四瀑布寄包秘监李吏部赵婺州中丞齐处州谏议十四韵,符守分圭组，放情在丘峦。悠然造云族，忽尔登天坛。求古理方赜，玩奇物不殚。晴光散崖壁，瑞气生芝兰。中有四瀑水，奔流状千般。风云隐岩底，雨雪霏林端。晶晶含古色，飕飕引晨寒。澄潭见猿饮，潜穴知龙盘。坐憩苔石遍，仰窥杉桂攒。幽蹊创高躅，灵药馀仙飧。携赏喜康乐，示文惊建安。缣缃炳珠宝，中外贻同官。末调亦何为，辄陪高唱难。惭非御徒者，还得依门栏。,2
Qing,丁宝濂,纪念银瓶赠与式当日赋呈鹤亭社长,领袖群英属老成，徵诗言志作长城。羡君风义师兼友，愧我荒芜学不耕。世路茫茫随骥尾，词场衮衮缔鸥盟。自从劫后天将压，尚赖先生一柱擎。,6
WeiJin,晋明帝,蝉赋,寻长枝以凌高，静无为以自宁。邈焉独处，弗累于情。任运任时，不虑不营。,0
Qing,毛际可,游上黄华寺,半日寻钟至，微茫路可求。岩危如欲坠，水缓不成流。草静栖寒鹿，林空集暮鸠。白云飞欲尽，月上碧山头。,6
Qing,王士祯,初春济南作,山郡逢春复乍晴，陂塘分出几泉清？郭边万户皆临水，雪后千峰半入城。,6
Tang,毛文锡,柳含烟 其一,隋堤柳，汴河旁。夹岸绿阴千里，龙舟凤舸木兰香。锦帆张。因梦江南春景好，一路流苏羽葆。笙歌未尽起横流，锁春愁。,2
Qing,尤怡,其三,驽马策蹇足，驰望昆仑丘。自非千里姿，焉得追骅骝。斥鴳翔数仞，黄鹄四海游。岂不愿高举，羽翼非所俦。慎尔失故步，踬蹶乃贻羞。天分固有定，躁进非良谋。,6
Ming,王秋英,潇湘逢故人慢,春光将暮。见嫩柳拖烟，娇花带雾。顷刻间风雨。把堂上深恩，闺中遗事，钻火留饧，都付却、落花飞絮。又何心、挈榼提壶，斗草踏青盈路。子规啼，蝴蝶舞，遍南北山头、纸灰绿醑，奠一丘黄土。叹海角飘零，湘阴凄楚。无主泉扃，也能得、有情鸡黍。画角声、吹落梅花，又带离愁归去。,5
Yuan,僧至仁,次韵徐大章移居,借屋藏书避世喧，地偏尘远水云繁。篱前沙渚群鸥卧，村外人家万蚁屯。春送兰香浮绮席，月移梅影度柴门。杖藜惯识湖东路，今雨还寻孺子论。,4
Qing,王又旦,其二,茅舍连千嶂，风林自一家。晴窗交薜荔，昼户掩桃花。紫塞雕戈急，黄尘战鼓挝。回看高卧处，初日带烟霞。,6
Qing,方登峄,望南信不到,不见儿书至，应知下笔难。有心慰衰老，无计说平安。关塞寒云早，门庭落叶残。倘逢南雁过，便当室家完。,6
Yuan,周伯琦,其四,牛羊群蚁聚，车帐乱星移。刍牧因浇沃，迁留顺岁时。宛驹驰不乏，芦酒醉难支。使客皆儒服，寒风莫向吹。,4
Qing,王桐,莫愁湖楼联,恨我晚来游，只落得万柄枯荷，一湖秋水；问谁能不朽，除非是六朝儿女，百战英雄。,6
WeiJin,阙名,丰都市古冢铭,筮道若朝，龟言近市，五百年间，于斯见矣。,0
Yuan,李致远,后庭花,告你个掌王法的党太尉。告你个葫芦提的包待制。哎。你个有丈夫的萧行首。天也送了我的匾金环柳盗蹠。一杖起一层皮。畅好是腕头着力。可正官不威牙爪威。直恁般有气势。打到有五六十。你休学俺做小的。将普天下小妇每拘刷来。一搭𥚃砧刀上剁做肉泥。大锅𥚃熬做汁带云：您不信。试尝波。唱。,4
Ming,方孝孺,其三,监国裨皇政，忧劳二十年。龙楼方爱日，鹤驭遽宾天。巳失群生望，空馀万世传。长江一掬泪，流恨绕虞渊。,5
Song,王茂孙,高阳台 春梦,迟日烘晴，轻烟缕昼，琐窗雕户慵开。人独春闲，金猊香透兰煤。山屏缓倚珊瑚畔，任翠阴、移过瑶阶。悄无声，䌽翅翩翩，何处飞来。片时千里江南路，被东风误引，还近阳台。腻雨娇云，多情恰喜徘徊。无端枝上啼鸠唤，便等闲、孤枕惊回。恶情怀，一院杨花，一径苍苔。,3
NanBei,孔欣,相逢狭路间,相逢狭路间，道狭正踟蹰。如何不群士，行吟戏路衢。辍步相与言，君行欲焉如。淳朴久已凋，荣利迭相驱。流落尚风波，人情我迁渝。势集堂必满，运去庭亦虚。竞趋尝不暇，谁肯眷桑枢。无为肆独往，只将困沦胥。未若及初九，携手归田庐。躬耕东山畔，乐道咏玄书。狭路安足游，方外可寄娱。,1
Tang,史虚白,句,风雨揭却屋，全家醉不知。,2
Yuan,王子一,寄生草,我情愿弃轩冕离人世。傍泉石度岁华。一任他英雄并起图王霸。烟尘并起兴戈甲。异端并起伤风化。我和你韬光晦迹老山中。煞强如齐家治国平天下。,4
Song,王诜,落梅花/落梅,寿阳妆晚，慵匀素脸，经宵醉痕堪惜。前村雪里，几枝初绽，出冰姿仙格。忍被东风，乱飘满地，残英堆积。可堪江上起离愁，凭谁说寄，肠断未归客。流恨声传羌笛。感行人、水亭山驿。越溪信阻，仙乡路杳，但风流尘迹。香艳浓时，东君吟赏，已成轻掷。愿身长健，且凭阑，明年还放春消息。,3
Qing,孔丽贞,中秋对月,玉宇无尘万籁幽，卷帘一派暮烟浮。飞飞归燕方辞社，寂寂寒蛩已报秋。桂蕊迎风香满袖，桐阴绕座月当楼。世情争似清虚好，不染人间半点愁。,6
Tang,僧栖白,寻山僧真胜上人不遇,松下禅栖所，苔滋径莫分。青山春暮见，流水夜深闻。不坐看心石，应随出定云。猿猱非可问，岩谷自空曛。,2
WeiJin,张华,游猎篇,岁暮凝霜结，坚冰冱幽泉。厉风荡原隰，浮云蔽昊天。玄云晻■合，素雪纷连翩。鹰隼始击鸷，虞人献时鲜。严驾鸣俦侣，揽辔过中田。戎车方四牡，文轩驭紫燕。舆徒既整饬，容服丽且妍。武骑列重围，前驱抗修旃。倏忽似回飙，终绎若浮烟。鼓噪山渊动，冲尘云雾连。轻缯拂素霓，纤网荫长川。游鱼未暇窜，归雁不得还。由基控繁弱，公差操黄间。机发应弦倒，一纵连双肩。僵禽正狼藉，落羽何翻翻。积获被山阜，流血丹中原。驰骋未及倦，曜灵俄移晷。结罝弥薮泽，嚣声振四鄙。鸟惊触白刃，兽骇挂流矢。仰手接游鸿，举足蹴犀兕。如黄批狡兔，青骹撮飞雉。鹄鹭不尽收，凫鹥安足视。日冥徒御劳，赏勤课能否。野飨会众宾，玄酒甘且旨。燔炙播遗芳，金觞浮素蚁。珍羞坠归云，纤肴出渌水。四气运不停，年时何亹亹。人生忽如寄，居世遽能几。至人同祸福，达士等生死。荣辱浑一门，安知恶与美。游放使心狂，覆车难再履。伯阳为我诫，检迹投清轨。,0
Qing,文昭,其四,药阑东畔菜畦西，缓辔垂鞭信马蹄。粉蝶一双花里出，飞飞故著帽檐低。,6
Qing,于涟,秋日道中,左辅遥天塞雁过，回看秋色近如何。岂因白发高怀减，偏为黄花客思多。风雨蓟门羞老大，梦魂衡宇滞关河。干戈闻道消吴楚，不必登临始放歌。,6
Qing,王赓言,早行,东方犹未晞，残月挂高树。客子夜不眠，呼童问前路。山深蹊径幽，蔓草被清露。跨水一桥横，疏星明古渡。遥闻叱牛声，人在云深处。,6
Song,方大琮,文帝以严致平赋,汉治所尚，孝文克明。虽务德以为本，亦以严而致平。躬以率先，素禀天姿之厚；威非轻用，迄臻治效之成。盖闻因循乃治道之亏，奋发非仁人之意。然弊积于宽，非以威克，则民有所玩，适为政累。且文帝虽仁柔之主，其虑已深；汉家享治平之功，皆严之致。虽曰德本专务，贤为素闻，然宽厚之风，寓在禁网，仁义之意，藏于法斤。要非徒善以为政，无但以宽而议文。自谓慈柔，难任一再传之业；勉加奋励，庶收六十载之勋。岂非礼虽兴于务化，亦断狱而兴；奸不止于除刑，以定笞而止。玉环非忍断，恐滋犯法之弊；铜虎岂徒制，是乃息兵之始。以仁君未免于自振，亦柔德终难于专以。独先以朴，非予心不足于仁柔；宁过乎刚，使庶事无轻于委靡。大抵民惟狃于宽，其弊愈甚；仁不至于懦，其严可知。以武帝行严，祗见虚耗；以孝宣用严，适滋慢欺。文也以平日宽仁之素，为此时刚断之施。戮昭非负，乃爱昭之意；系勃非忍，为全勃之思。所以治者，岂无致之？既重其仁，崔寔发非宽之论；不阿其罚，贡生形大化之辞。是何差级既重责，随赦魏公；犯跸欲必诛，卒从张议。岂终无仁爱之念，特显示严明之治。故闻躬服之威，渐肃边境；睹定律之严，皆为礼义。使异时获安静之福，亦今日有激昂之志。是则公卿笃厚，得非有激于玉杯；方外安宁，亦自持威于竹使。又当知无踰侈之禁，自革僭服；无趋利之戒，潜消剟帘。几杖非示威，受者益竦；金钱非责贪，愧其不廉。无可畏之迹，犹曰足畏；于不严之中，乃其至严。将军有不犯之威，但成其礼；丞相畏益庄之后，愈致其谦。山言解弛，力请进威；谊陈治安，痛言定制。岂运用之中独晦其迹，故谋议之臣迭言其弊。呜呼！文帝用严之意，而当时有所不能知，此其所以为帝。,3
Yuan,成廷圭,垂虹亭晚坐,长桥戎马后，旂帜尚纷纷。吴越东西隔，江湖左右分。荒哉皮学士，去矣范将军。谁种千头橘，空山卧白云。,4
Ming,王起隆,咏史 诸葛诞,诸葛事三国，蜀龙吴也虎。在魏以犬嘲，犬亦卫其主。五马应腾槽，淮南困孤旅。帐士血流渠，无一善逃死。滔滔犬绝稀，吊古泪如雨。,5
WeiJin,韦昭,其十一 承天命,承天命。于昭圣德。三精垂象。符灵表德。巨石立。九穗植。龙金其麟。乌赤其色。舆人歌。亿夫叹息。超龙升。袭帝服。穷淳懿。体玄嘿。夙兴临朝。劳谦日昃。易简以崇仁。放远谗与慝。举贤才。亲近有德。均田畴。茂稼穑。审法令。定品式。考功能。明黜陟。人思自尽。唯心与力。家国治。王道直。思我帝皇。寿万亿。长保天禄。祚无极。,0
NanBei,谢朓,其三 钧天曲,高宴颢天台，置酒迎风观。笙镛礼百神，钟石动云汉。瑶堂琴瑟惊，绮席舞衣散。威凤来参差，玄鹤起凌乱。已庆明庭乐，讵惭南风弹。,1
Ming,尹忭,奉别景阳旧丈,行著名难掩，朝廷急藉才。聊将经国志，暂为牧民开。歌麦仁应遍，鸣琴道自恢。遥知怀旧隐，夜夜梦频回。,5
Tang,王仁裕,奉诏赋剑州途中鸷兽①,剑牙钉舌血毛腥，窥算劳心岂暂停。不与大朝除患难，惟馀当路食生灵。从将户口资嚵口，未委三丁税几丁。今日帝王亲出狩，白云岩下好藏形。,2
Tang,王廷圭,句,十字水中分岛屿，数重花外见楼台。,2
Tang,蜀宫人,其二,小雨廉纤梅子黄，晚云收尽月侵廊。树阴把酒不成醉，何处无情枉断肠。,2
Song,王君谟,江行,暮云含雨意，江路转凄清。夜泊扁舟处，时闻孤雁声。莫愁秋欲老，只是客关情。不信他乡恨，吟边分外生。,3
Qing,王瑗,沁园春 闺课,琐琐裙钗，清清闺阁，楚楚功夫。只禽音穿幕，灯边早起，螺光开盒，镜里晨梳。问省椿萱，料量松菊。绣绿描红较密疏。抛针处，又签分四部，斐几摊书。兴来柳絮吟馀。更减字偷声按谱图。或闲摹法帖，十三行也，静调清瑟，廿五弦乎。香爇龙涎，茶烹雀舌，饥饱还教问玉奴。黄昏后，尚敲棋迟睡，阿母频呼。,6
Ming,于慎行,其二,持节金闺客，星华并列侯。遥分鸾掖色，一作兔园游。日暮湘潭雨，天寒梦泽秋。岂应歌故里，白雪少人酬。,5
NanBei,邢邵,七夕诗（《诗纪》云。诗汇作宗懔者非。）,盈盈河水侧，朝朝长叹息。不吝渐衰苦，波流讵可测。秋期忽云至，停梭理容色。束衿未解带，回銮已沾轼。不见眼中人，谁堪机上织。愿逐青鸟去，暂因希羽翼。,1
Yuan,耶律铸,晚集瑶华殿,月浸瑶华殿，云垂素女帏。水晶帘半捲，火玉烛交辉。紫气游清晏，休光下太微。不知留帝所，疑执化人衣。,4
Tang,蜀宫群仙,太真,春梦悠扬生下界，一堪成笑一堪悲。马嵬不是无情地，自遇蓬莱睡觉时。,2
Qing,方荫华,忆兄,梅花春信远相闻，别意远如落絮纷。山隔螺痕频有梦，江涵雁影记初分。裁笺祇觉言难尽，学咏何由思不群。此日高堂应慰藉，遥听百里颂神君。,6
Song,毛直方,渔父辞 其一,万里清江两桨船，一竿一缕水云边。平生不识书与剑，也得醉饱供閒眠。,3
Ming,于成龙,戊申除夕入彭水采楠木宿神祠侧作,驱驰王事入彭川，旅舍神宫辞旧年。七载罗阳梅弄影，三冬蜀道柳含烟。石龟气负星文粲，林鸟声催草木鲜。忽忆家乡思对镜，明晨霜鬓独凄然。,5
Yuan,宋本先,题秋山图,南游雁荡北居庸，历历青山在眼中。今日不胜怊怅处，马头黄叶又秋风。,4
Qing,王紫田,挽左宗棠联,眼中人立脚谁牢，四顾茫茫，独有千秋昭日月；天下事放心不下，孤忠耿耿，弥留一语动风云。,6
Qing,王定柱,安平观山色大佳 其一,松岩泉韵稻畦风，北固云烟一径通。踏遍好山浑未觉，朝来乍入画图中。,6
Song,王禹偁,寄宁陵陈长官,吏隐宁陵县，琴堂枕古河。家山隔江远，风雨过船多。假日亲寻药，公庭自种莎。相逢如旧识，执手动劳歌。,3
NanBei,王融,其七,明心弘十力，寂虑安四禅。青禽承逸轨，文骊镜重川。鹫严标远胜，鹿野究清玄。不有希世宝，何以导濛泉。,1
NanBei,范晔,后汉书光武纪赞,赞曰：炎政中微，大盗移国。九县飙回，三精雾塞。民厌淫诈，神思反德。世祖诞命，灵贶自甄。沈机先物，深略纬文。寻邑百万，貔虎为群。长毂雷野，高旗彗云。英威既振，新都自焚。虔刘庸代，纷纭梁赵。三河未澄，四关重扰。神旌乃顾，递行天讨。金汤失险，车书共道。灵庆既启，人谋咸赞。明明庙谋，赳赳雄断。于赫有命，系我皇汉。,1
NanBei,吴均,拟古四首 其一 陌上桑,袅袅陌上桑，荫陌复垂塘。长条映白日，细叶隐鹂黄。蚕饥妾复思，拭泪且提筐。故人宁知此，离恨煎人肠。,1
Qing,卜淇,恨别,雕阑坐听鸟声频，苔径缤纷柳色新。最是别来凄绝处，看花不见折花人。,6
Ming,王叔舟,三月三日雪应制,柳絮飞还早，梅花落太迟。天颜多喜色，瑞气满瑶池。,5
Tang,李华,其四,天生忠与义，本以佐雍熙。何意李司隶，而当昏乱时。古坟襄城野，斜径横秋陂。况不禁樵采，茅莎无孑遗。高标尚可仰，精爽今何之。一忤中常侍，衔冤谁见知。尝观党锢传，抚卷不胜悲。,2
NanBei,何处士,敬酬解法师所赠诗,道林俗之表，慧远庐之阿。买山即高世，乘杯且渡河。法雨时时落，香云片片多。若为将羽化，来济在尘罗。,1
Ming,叶维阳,偕同社穷泛湖源,横槎一望白云间，曲曲清溪曲曲山。纵目长塘悬怪石，快心半径泻澄湾。鹤田拂翠苗初熟，鱼艇高歌钓自闲。千顷浮光从此发，扁舟引胜不知还。,5
NanBei,范晔,临终诗,祸福本无兆，性命归有极。必至定前期，谁能延一息。在生已可知，来缘𢛯无识。好丑共一丘，何中异枉直。岂论江陵上，宁辨首山侧。虽无嵇生琴，庶同夏侯色。寄言生存子，此路行复即。,1
Yuan,吾丘衍,闻蝉,城郭南风里，今朝始听蝉。忽如高树杪，泻落半岩泉。耳静生凉思，窗开醒昼眠。无因饱清露，爱尔似神仙。,4
Qing,王时翔,其三,晓起贪凉梦未圆。轻车细马各争前。满塍禾黍淡香传。斜月犹明初魄夜，远山已瘦乍秋天。一襟离思散疏烟。,6
Yuan,李孟,金陵怀古,西风聒耳过黄芦，万水东流草树枯。蟾阙一年秋色远，鹊桥万里客心孤。青山故国新丰市，芳草王孙旧酒垆。壮志未磨天地阔，剑光耿耿照江湖。,4
Qing,王泽宏,感怀,千金购奇书，冥心耽诵读。有时探真源，古人在吾目。胡为老雕虫，中原正逐鹿。鸿飞何所逃，乌止谁之屋？孰居政事堂，腼颜窃钧轴。墙东有老儒，呼天方痛哭。,6
Qing,王时翔,其五,老未成名岁月空。依刘赖与素心同。高谈清啸意何穷。愧我挟书成腐竖，爱他屠狗是英雄。闲搔短发向秋风。,6
Ming,王守仁,其六,突兀开穹阁，氤氲散晓钟。饭遗黄稻粒，花发五钗松。金骨藏灵塔，神光照远峰。微茫竟何是，老衲话遗踪。,5
Song,王益柔,题招提院静照堂,构堂幽僻断尘踪，静照为名我所通。一室可知天下事，十方齐见定心中。清朝云散层峰出，后夜潮回涨海空。槜李禦儿多旧迹，几时烟舸访支公。,3
Tang,僧皎然,道观中和潘丞观青溪图联句,画得青溪样，宜于紫府观。日明烟霭薄，风落水容宽。画野高低接，商工井邑攒。疏川因稼穑，出使问艰难。,2
Ming,文肇祉,侍大父过王二丈履吉越溪庄,随翁访叔度，放棹越溪深。竹径数椽屋，桑园十亩阴。汲泉频洗砚，促膝坐鸣琴。高士平生慕，今朝慰夙心。,5
Yuan,李延兴,旦起,曙色动高城，钟残枥马鸣。千门春放暖，十日雪开晴。勋业非吾事，诗书寄此生。青衫王粲老，犹欲俟河清。,4
Ming,王懋明,湖上隐居秋日漫兴四首 其一,寂寥桑柘外，秋日赋闲居。天气清行药，溪声和读书。每于幽事遇，不觉世情疏。近复增颓惰，经旬发未梳。,5
Ming,尹台,夜过宝应湖作,楼船贪夜涉，积水径长湖。片月悬明晦，疏星澹有无。烟浮鲛客素，波涌汉妃珠。遥指维扬树，苍苍暝色孤。,5
Ming,方孟式,江上听潮,乘春画舫一溪云，独宿江舟待月明。陡觉潮生惊夜语，南天寒叶尽飞声。,5
Ming,王宾,梁高士墓,忧国心多赋五噫，君王清问合寻思。埋身客土终佣保，正在东京盛治时。,5
Ming,王格,宿芭蕉寺,大富南来宿沃州，空濛岚气隐高丘。僧贫犹守明心教，溪浅徒闻比目游。沙岛月斜孤鹤下，石门雨歇淡烟浮。浃旬奔走甘趺坐，杉影蕉声傍席幽。,5
Yuan,阿里西瑛,【双调】殿前欢 懒云窝,懒云窝，醒时诗酒醉时歌。瑶琴不理抛书卧，无梦南柯。得清闲尽快活，日月似撺梭过，富贵比花开落。青春去也，不乐如何？懒云窝，醒时诗酒醉时歌。瑶琴不理抛书卧，尽自磨陀。想人生待则么？富贵比花开落，日月似撺梭过。呵呵笑我，我笑呵呵。懒云窝，客至待如何？懒云窝里和衣卧，尽自婆娑。想人生待则么？贵比我高些个，富比我惗些个，呵呵笑我，我笑呵呵。,4
Yuan,王丹桂,心月照云溪 本名蓦山溪山居述怀,既抛火院，尘事难拘检。物外乐逍遥，总疏远、征徭赋敛。粗衣淡饭，据分且随缘，青峰畔，白云中，独把清闲占。茅庐一厦，相称平生愿。里面但容身，也不在、浮华妆点。锁窗寂静，恣意任高眠，红日上，两三竿，犹自柴门掩。,4
Yuan,宋褧,贾恭人哀挽（六月二十八日贾郭氏其夫由征交趾为百夫长戍杭子某代为之迎养恭人于南既没归葬中牟）,彼美涵濡厚，于归树立艰。持家夫效勇，袭职子承颜。海错供甘旨，河壖返佩环。因嗟陈孝妇，不见藁砧还。,4
Song,尤袤,别李德翁,长恨古人少，斯人今古人。二难俱益友，两载觉情亲。世态深难测，心期久益真。相看俱半百，此别倍酸辛。,3
WeiJin,陶潜,答庞参军并序,相知何必旧，倾盖定前言。有客赏我趣，每每顾林园。谈谐无俗调，所说圣人篇。或有数斗酒，闲饮自欢然。我实幽居士，无复东西缘。物新人唯旧，弱毫多所宣。情通万里外，形迹滞江山。君其爱体素，来会在何年？,0
Tang,牛峤,其二,极浦烟消水鸟飞，离筵分手时，送金卮。渡口杨花，狂雪任风吹。日暮空江波浪急，芳草岸，柳如丝。,2
Yuan,李质,玉台驿亭,春去台空迹已陈，危楼杰出涧之滨。清泉绕屋可濯足，好鸟隔江如唤人。明月委波金潋滟，青山带雪玉嶙峋。桃花流水非人世，或有渔郎到问津。,4
Song,王泳祖,风流子,东风长是客，帘栊静、燕子一双飞。看花坞日高，翠阴护晓，柳塘风细，绿涨浮漪。肠断处，渭城春树远，江国暮云低。芳径听莺，暗惊心事，画檐闻鹊，试卜归期。小楼凝伫地，疏窗下，几度对说相思。记得菱花交照，素手曾携。有新恨两眉，向谁说破，芳心一点，惟我偏知。休为多情瘦却，重有来时。,3
Ming,王庭,感春,閒来每欲寻春去，惆怅东风已后时。只有啼鹦不相笑，依然飞上落花枝。,5
Song,孔武仲,寄林次中,晓踏朱仙月，还思昨日诗。尚携漫刺谒，不爽故人期。宫阙觚棱失，山河向背移。悠悠芳草路，恰似别家时。,3
WeiJin,孙统,兰亭诗二首（《诗纪》作前馀杭令孙统二首。） 其二,地主观山水，仰寻幽人踪。回沼激中逵，疏竹间修桐。因流转轻觞，冷风飘落松。时禽吟长涧，万籁吹连峰。,0
Ming,毛奇龄,塞下曲,结束事长征，前军早抗旌。关山云里度，陇水笛中鸣。彍卫三城戍，良家六郡兵。争先须努力，骠骑旧行营。,5
NanBei,王孝礼,咏镜诗,可怜不自识，终尔因镜中。分眉一等翠，对面两边红。转身先见动，含笑逆相同。犹嫌镜里促，看人未好通。,1
Ming,木青,太素轩,磐陀石畔看云屋，一一轩窗面水开。不是避门妨俗客，爱闲能有几人来。,5
Song,菊翁,朝中措 庆友人八月十三,桂花庭院是蓬壶。行地列仙图。月姊搀先两日，捧觞来庆垂弧。埙篪伯仲，翁前再拜，彩袖嬉娱。人羡一经教子，君今满屋皆书。,3
Ming,叶明楷,双髻朝阳,山形如髻翠相连，扳出层峦上接天。初日渐分幽谷晚，双峰先见火轮悬。才当平旦云鬟现，已胜群阴景色鲜。试问山灵谁得似，英皇并侍袗衣前。,5
Tang,朱放,送魏校书,长恨江南足别离，几回相送复相随。杨花撩乱扑流水，愁杀人行知不知。,2
Song,王志道,和半庵庆成诗韵,重屋祗承敬勿休，前星主鬯贰凝旒。度筵九尺陈黄目，助祭诸王未白头。精意已知通烈祖，仪文元不减圜丘。两阶屡舞苗民格，何况金穰岁有秋。,3
Tang,僧灵澈,云门寺（《禅》作「归云门」）,湖边归鹤唳寥泬，僧房半倚秦峰缺。云生幽石何逍遥，泉去疏林几呜咽。天寒猛虎叫岩月，松下无人空有雪。千年像教人不闻，烧香独为鬼神说。,2
Qing,释巨赞,丁丑年冬题宁乡寒铁生馀楼二首 其一,为厌浮沉湖海梦，来傍僧舍结蓬庐。岳云千絮凝檐碧，沩水一泓映座舒。楼外诸山无捷径，室中万卷间梵书。回看车马纷驰迹，袖手高吟意豁如。,6
NanBei,贺彻,赋得为我弹鸣琴诗,薄暮高堂上，调琴召美人。伯喈声未尽，相如曲复新。点徽还转弄，乱爪更留宾。聊持一弦响，杂起艳歌尘。,1
Qing,丁灿,次杭堇浦出国门作四首韵 其一,再泣荆山价未轻，千秋终自重连城。金台晓雨催行色，芦水西风带别声。王粲依刘原赋手，陆机入洛盛才名。怀乡暂寄莼鲈兴，漫向空王说悟生。,6
Qing,孔祥淑,春日偶成,春来无事小窗前，手弄瑶琴已暮天。一曲未终花影上，碧栏杆外月初圆。,6
Qing,王苹,读吴野人集,海上吟诗到白头，菱花满地一沙鸥。一生不出东淘路，自有才名十五州。,6
Tang,吉师老,鸳鸯,江岛濛濛烟霭微，绿芜深处刷毛衣。渡头惊起一双去，飞上文君旧锦机。,2
Tang,李义府,咏鹦鹉,牵弋辞重海，触网去层峦。戢翼雕笼际，延思彩霞端。慕侣朝声切，离群夜影寒。能言殊可贵，相助忆长安。,2
Song,王辅世,洪岩山六题 其一 石门,岩穴神仙宅，山门向岭开。时横云作钥，怕有俗人来。,3
Tang,太乙真君,送紫微处士酒,此中何必羡青城，玉树云栖不记名。闷即乘龙游紫府，北辰南斗逐君行。,2
Yuan,宋濂,题李息斋竹（方存雅题诗其上）,别驾声名远，先生节行尊。百年耆旧尽，二老典刑存。已返辽城鹤，难招楚客魂。人间留翰墨，不独重玙璠。,4
Song,丁高林,对菊,几本仅成畦，山晴手自栽。花逢新过雁，根带旧移苔。正色通骚籍，清香入酒杯。傥无陶靖节，今古为谁开。,3
Song,方回,其八,弃置乾坤事，归休水竹居。不因徵急债，尽可读残书。齑糁畬田粟，姜羹石涧鱼。论文同小酌，未觉故人疏。,3
Yuan,王惟一,西江月,学道须当猛烈，始终确守初心。纤毫物欲不相侵。方得神凝气定。动静不离中正，阳生剥尽群阴。龙降龙伏鬼神钦。行满便登仙境。,4
Yuan,佚名,喜雨,兵戈饥疫苦相仍，天亦愁闻痛哭声。好雨知时随地足，馀民忍死待秋成。已苏园圃嘉生茂，更洗闾阎厉气清。力挽天河须壮士，瓣香万寿祝皇明。,4
Tang,孔纾,临终前月馀作隐语（题拟）,许下无言夺少年，震而不雨月当弦。风涛渭逆艅艎没，从此无舟济大川。,2
Qing,方掌珍,南天烛,纵无花烂漫，爱惜与花同。细缀樱桃颗，高攀翡翠笼。芳心辞雀啄，黛色上眉融。风雪残年里，浓妆让尔工。,6
Tang,王驾,寄夫（一作陈玉兰诗，题云古意）,夫戍边关妾在吴，西风吹妾妾忧夫。一行书信千行泪，寒到君边衣到无。,2
Tang,缺名一,其十三,秋长夜甚明，长夜照众生。死者归长路，生者暂时行。夜眠由鬼界，天晓即营生。两两相劫夺，分毫努眼净。贤愚不相识，壤壤信缘行。,2
Qing,王庭诏,寄家书,一函游子泪痕封，寄去云山几万重。君到鹤洲江上望，数椽茅屋几株松。,6
Qing,孔兰英,秋怀,纷纷木叶舞回廊，自酌香醪破闷尝。远道短书劳怅望，此邻长笛助悲凉。閒愁易乱如衰草，女伴难留似夕阳。独有寒蟾非世态，照人薄醉坐兰房。,6
NanBei,萧察,游七山寺赋,此山川之寥廓，时天高而气静，路间旷而清华，地幽栖而特挺。穷浙右之标绝，极宇中之胜境。承兴序而陟涉，聊盘桓雨腾骋。尽登临之雅致，悦喧嚣之暂屏。因兹连镳结驷，并幰方舟，万骑齐列，千楫争浮，皆东南之俊异，并禹穴之琳球。差池集侣，容与携俦；巷无服马，路寡遗辀。穷周章而历览，尽娱玩而遨游。尔乃傍林横出，轻轫上溯，历秦王之旧陌，绿越地之昔路，望涂山而斜绕，径南湖而回渡。连天台之华岭，引若耶之长注。乍泛瀁而瞻望，或陵峰而一顾。于是历乐林而南上，升法华而望西，有磕磕之奔涧，复亹亹之长溪。既皎洁而如镜，且见底而无泥，途险峭而巉绝。路登陟而如梯。既攀藤而挽葛，亦资伴而相提穷羊肠之诘屈，极马岭之高低，雾昏昏而漫漫，风䫻䫻而凄凄，瞻洪川其如带，望巨海其如圭，执玉帛于兹地，会诸侯而赴稽。想疏柯之茂叶，忆大骨之昏迷，传盛美于斯岳，播遗范于氓黎。既乃瞰往贤之旧迹，美高尚之馀风，践逵草之芜没，揆蓁芿之弥蒙，名岳峨而峙立，峻谷杳而虚冲，春林漂而皆碧，秋沼净其如空。既连绵而相接，兼隐轸而无穷，信英奇之攸止，实翔集之所崇，傍高峦而建刹，亦带垄而成宫，神灵更其肸蚃，仙圣互其交通，岩雰霏而起雾，树布濩而抽丛，嘉卉生其前后，善草植其西东。瞻朱扉之赫奕，望宝殿之玲珑，拟大林之精舍，等重阁之讲堂。既爽垲之禅宇，亦显敞之华房，跨曲涧而为室，绕纡岊而修墙。夕云生于窗牖，朝日照于檐梁，谅隙曲而成丽，盖照景而生光，流清梵之宛转，响桴磬之锵锵。构造精密，华丽无方，清流四绕，吐溜悠长，还迤阐阁，峻绝阶隍，水确侔于金谷，飞楼似于建章。其徒众则乍游乍处，或贤或圣，并有志于头陀，俱勤心于苦行，竞假寐而诵习，咸夙兴而虔敬，议苦空之迅流，惜朝阴之奔竞，潜深窟而学六通，隐间芜而修八正。或烧体而为功，或灰身而入定，熏名香之氛氲，或飞锡而相映，或振尘而高谈，或间居而坐听，禅众疑于漆木，智土同于悬镜。既释教之兴华，乃法轮之宣盛，寺既凭山而构造，山亦因寺而有七。盖灵瑞之所臻，亦奇士之所出，产龙剑之遗溪，游鹿机之馀术，谢凤来而容与，郑风反而萧《风瑟》。既清涧之涟漪，亦飞流之涌溢，奇树蓊而成林，珍果荣而非一。植山海之双榴，种丹卢之两橘，梅花皎而似霜，黄柑壮其如日。或晔晔而夏开，也离离而冬实。山多宝玩，地出琼珍，金玉生其阳，琰石出其阴，神𬕂岩岩而独立，仙的皎皎而孤临。孰知岁之丰俭？睹玄白而皆谌。刻石记于赢德，披图悟于禹心。悬崖百仞，擢干千寻，岧峣兮阔达，𡻱峗兮嵚崟，树修耸而岩峻，泉流激而水深，仰瞻增其隐隐，侧眺睹其沈沈，眇然兮无际，邈尔兮无边，远山崔嵬而间出，近树巃嵷而相牵。岩将颓而未堕，峰入汉而犹悬，望蝉联而蔽日，视𢠵恍而连天。有石帆之异状，拟瀑布之飞泉，宝逢岩而聚雾，乃触石而成烟。既嵯峨而荫映，亦峣峣而阡绵，既远控于江海，兼近接于村田。反瞰城邑，旁眺市廛，称神州之镇岭，实天下之名川。至若蓬莱游于圣迹，巫岫表于神仙，衡阳闻于夏贡，嵩岳重于周篇。曾何比丽，讵此同妍。复有标奇神井，万载澄渟，汲之不竭，添之不盈。虽频挠而不浊，徒屡搅而终清，涉隆冬而温燠，经熇暑而冷冷，异成都之飞火，宁疏勒之表诚，匹醴泉之蠲疾，同淄水之鉴形。亦有孤潭道士，焦里夫人，独居味道，寂绝朋宾，餐霞永日，静坐千春，衢无行迹，路产荆榛。既勤劬而向道，亦萧洒而忘尘，或逍遥而讽咏，或拥膝而长吟，同董生之垂谶，学梁子之明箴，将松乔而共侣，与严卫而相亲。其林薮弥密，羽族争归。猿连臂而下饮，鸟比翼而群飞，鸿鹄集而相映，白鹇皛而生辉。拂霜毛之奕奕，鼓素翮之霏霏，兼有奇禽猛兽，偃息溪圻，虎怀仁而不害熊隐木而生肥，巨象数仞，雄十围，尘鹿易附，狎兔俱依，同彭铿之仙室，异海鸟之知机。药卉丛生，消疴驻老，地出长龄，墟多寿考。似南山之溪谷，匹井中之埋宝。送刘五耆，何殊四皓？复有牛膝鸡肠，誉头燕草，甘菊辛夷，苦参酸枣，紫苑赤箭，黄菁白藁，天门地骨，肉芝石脑，神农是尝，仙经是造。白兔服而通灵，鹿皮饵而得道。其果则有木瓜木枣，杨桃杨梅，朱橘冬茂，黄[B61R]秋开，楂梨并壮，柿柰争环，枳椇列植而为薮，悬钩触草而徘徊，林檎侔于萍实，甘棠拟于帝台，红梅𮐨薁，车李胡颓，绿棎冬献，紫芋秋来，半夏成圃，春就群栽，枇杷梨豆，椎栗兼该。或炫炫之丹实，或靡靡之青荄，御疾风而弥艳，中严霜而不摧。既蓊郁之梧桐，亦檀乐之修竹，蓧箭乱其形类，筋柱异其品族。映檐牖而交加，绕房廓而郁毓。抽叶荫于清泉，结根攒于幽谷。灵木之所自生，瑞鸟之所栖宿，实散赏之佳地，信开心而醒目。至如凉秋九月，百卉飘零，气凄凄而恒劲，风飒飒而常生，秋蝉吲于南垄，塞鸟吟于北庭，蟋蟀哀嘶而远闻，狐猿叫啸以腾声，鸿雁嗈嗈而夜响，鹍鸡啁哳而悲鸣，增逸民之放旷，动游士之滞情，咸有志于独往，俱栖心于濯缨。信达人之良会，盖可伸其游瞩。故孝先往而成真，庆绪经而离俗，凭怪石而为枕，因沧浪而洗足，盖往贤之所同，亦先儒之高学。余宿昔之心期，常有怀于遐邈，屡徘徊于阆圃，频留连于名岳。念家国之隆恩，缓独往之遣躅，欲抽簪而未从，聊寄美于斯曲。,1
Song,丁宝臣,留题崇法院,濒湖三寺倚峥嵘，梵刹相高对县城。楼殿尽知随处盛，山林独爱此中清。剪开木末檐牙出，凿破岩腰磴道成。悟得祖师心印法，禅僧遥指塔灯明。,3
Tang,僧神迥,怀欧阳山人严秀才,鸦鸣东牖曙，草秀南湖春。,2
Song,方梓,重阳明日得也字,主人有黄花，留客香满斝。日饮岂丝乎，市眠惭白也。依稀听雨床，愁绝系阶马。此会良独难，幽怀还重写。,3
Ming,王问,送阮沙城梧州调兵,六月咏栖栖，璋书昼夜驰。遥徵岭西卒，来靖海东夷。赤豹总皮甲，飞熊绣羽旗。似闻军令肃，戢戢下江湄。,5
Tang,令狐楚,秋怀寄钱侍郎,晚岁俱为郡，新秋各异乡。燕鸿一声叫，郢树尽青苍。山霞侵衣润，江风捲簟凉。相思如汉水，日夜向浔阳。,2
Qing,方殿元,狂生,独抱瑶琴上讼堂，怀山仍奏紫芝章。狂生不解看颦笑，直道何劳较短长。击柝无官贫仕苦，折腰难去吏情伤。田园一别荒芜尽，况复连年是战场。,6
Qing,文昭,冬夜散步,小院凄清夜，新霜压冻烟。风鸣黄叶树，月漏白云天。竹里鹤时唳，窗中人未眠。步檐闲倚杖，吟罢意茫然。,6
Ming,王叔英,次韵奉和仙居知县程奉民述（时程君为人所诬，方就逮，而有是作）,麟凤在赤霄，黄尘乱豺虎。慨息道路难，涕泣每交下。吁嗟壮士行，或有神灵护。云电以为旌，雷霆以为鼓。纵有斧凿手，何能重伤女？丑类自含私，昊天明有睹。,5
Tang,仲子陵,幽兰赋（以远芳袭人终古无绝为韵）,兰为国香。生彼幽荒。贞正内积。芬芳外扬。和气所资。不择地而长。精英自得。不因人而芳。况乃崖断坂折。溪分石裂。山有木而转深。径无人而自绝。柔条独秀。芳心潜结。翡翠戏而相鲜。蘼芜生而共悦。然后众草之中。迥为一丛。卑以自牧。和而不同。扬翘布叶。错翠舒红。宵承皓露。晓汎光风。倾于阳希所照无隐。托其地知其道有终。且求之昔人。徵以邃古。宛成章于楚客。爰命操于尼父。佩之众匪兰不纫。曲之多匪兰奚鼓。夫以薰莸之喻。臭味斯殊。同之则十年犹有。异之则一日而无。乃清以为露。滋而为畹。比德者以之守贞。赠离者以之伤远。宜其出幽谷之滨。为阶除之珍。罗堂未晚。被径知春。依瑶池而自庇。与玉树之为邻。杜若芳芷。香辛白蘋。俱受生于大块。独取象于同人。是故兰也之采。伊人所急。篇章閒起。比兴俱入。道之废可锄而去。道之兴可俯而拾。为君洒微芳于素衿。希见宝于重袭。,2
WeiJin,紫微王夫人,其十七,云草荫玄方，仰感旋曜精。诜诜繁茂萌，重德必克昌。,0
Qing,王广心,其二,飘零十载阖闾城，酒后悲歌白发生。却为雷霆思帝德，偏从鸟雀话交情。青云启事才名重，画鹢趋朝羽扇轻。早望故人喧列戟，东南紫气有逢迎。,6
Qing,方东树,庭前红梅花,红梅一树短可援，攒星万点缀鲜繁。眼明翻讶看者少，孤士忤俗难与论。忆昔丰城道中见，枯枝冻折雪压根。颇伤失所得憔悴，心悲耿耿今犹存。此树繁华植深院，寂寞无异依荒园。乃知生意天力与，区区托地何复言。盛衰开谢两自得，真赏岂必来朱门。,6
Yuan,周伯琦,其八,水草饶刍牧，生涯富远氓。旃帘连雪屋，马酒溢琼罂。烂醉无怀氏，狂歌太古声。后车倾国色，艳服更珠缨。,4
Ming,史鉴,和吕别驾九日登姑苏台韵,偶遇登高节，相为吊古游。砧声吴苑暮，雁影太湖秋。得句频催和，行杯更旅酬。风流堪入画，妙手学营邱。,5
Tang,于敖,闻莺,玉绳河汉晓纵横，万籁潜收莺独鸣。能将百啭清心骨，宁止闲窗梦不成。,2
Ming,王泽,芦雁,拍天烟水接潇湘，芦苇秋风叶叶凉。何处渔郎夜吹笛，雁群惊起不成行。,5
Tang,李治,九月九日,端居临玉扆，初律启金商。凤阙澄秋色，龙闱引夕凉。野净山气敛，林疏风露长。砌兰亏半影，岩桂发全香。满盖荷凋翠，圆花菊散黄。挥鞭争电烈，飞羽乱星光。柳空穿石碎，弦虚侧月张。怯猿啼落岫，惊雁断分行。斜轮低夕景，归旆拥通庄。,2
WeiJin,孙楚,乐毅赞,乐生诞节，实立弘度。丹旄电麾，秦韩景附。威震济西，齐悯失据。惠之不敏，翻然高翥。栖迟一丘，以保皓素。,0
Ming,叶太叔,遥遥空所期,容易鬓成丝，遥遥空所期。有怀都浩荡，无地不嵚崎。白犬盟安得，青蝇吊可知。及今请一醉，高枕听黄鹂。,5
Yuan,叶朱,秋行,秋晚天风劲，寒云著翠微。松须霜后老，菜甲雨中肥。双鹭忽飞下，一僧何处归。野翁无世虑，对境更忘机。,4
Tang,僧慧光,其二,修多妙用勿功夫，返本还源是大愚。古佛不从修证得，直饶玄妙也崎岖。,2
Ming,史谨,张飞庙,威名垂万古，勇力冠当时。义释巴东守，身倾帐下儿。荒祠临涧壑，高树拥旌旗。回首三分国，何人赋黍离。,5
Yuan,净昱,题丹山,白水丹山何处看，清晖亭上一凭阑。半空积翠三台近，万丈飞流五月寒。仙女吹箫来洞口，山人采药出云端。我身亦是邻峰鹤，来往相从总不还。,4
Yuan,沈禧,风入松 题城西草屋,隐君家住郭西闉。清政总堪论。身居廛市心丘壑，四时将、风月平分。座有洪儒谈笑，门多长者蹄轮。数椽草屋仅容身。别是一乾坤。小山花木饶佳趣，势崭岩、气压昆仑。兴到自弹绿绮，闲来时倒金樽。,4
Yuan,束从周,小重山 题钱德钧水村图,杨柳丝丝两岸风。前村溪路远，小桥通。人家依约水西东。舟一叶，移过荻花丛。清景迥涵空。好山青未了，暮云重。是谁惊起几征鸿。天然趣，却在画图中。,4
Yuan,成廷圭,登望江亭,长江不可极，岸帻独登临。潮信自朝暮，山光无古今。碑亭流水涸，辇路积苔深。欲写兴亡恨，西风万叶吟。,4
Tang,石惠泰,与李全交诗（全交，监察御史。）,御史非常任，参军不久居。待君迁转后，此职还到余。,2
Ming,王肄,题沈孟渊江乡深处二首 其一,村西村北路相连，处处桑麻绿野田。一带好山如画里，几湾流水到门前。渔歌唱过鸥边月，牧笛吹残谷口烟。不独仙源异人境，杏花春雨自江天。,5
Ming,王伟,登陈山访李潜夫,颓壁疏棂古寺荒，佛台相傍读书床。沙弥打饼修山供，逸士携壶探锦囊。一片石根云卧冷，万株松影墨痕凉。磁瓯饱饫龙泉水，问取狞龙钵底藏。,5
Qing,王鸿绪,戒坛,狮子岩头十八转，两崖相峙路如线。青峦碧涧绕珠林，丹壁雕阑耸禅院。禅院峨峨苍松寒，连柯接叶捎云端。蹁跹有似翠蛾舞，夭矫时作蛟龙盘。立者倚者各有态，或疏或密何珊珊。黛色参天凌汉柏，浓枝避雨胜秦官。我来婆娑至日暮，耳边萧飒流青湍。不知植根几千载，霜皮百尺雄斋坛。忆昔少游慈仁寺，殿角双松交古翠。童童如盖映芳樽，未饮先教心已醉。可惜花宫作贾廛，枯株零落充炊烟。岂若兹松居尘外，丰神舄奕层崖巅。乃知市朝摧折易，衰朽山林岑寂多长年。呜呼山林岑寂多辰年，北窗我欲耽高眠。,6
Yuan,僧梵琦,其三,地势斜临北，河流稳向东。龙庭行万里，虎路达三嵏。番女裁皮服，奚儿控角弓。长吟对落景，独坐感飞蓬。,4
Qing,王焜,客有谈海上己亥之变诗以纪之,往事茫茫话劫灰，屡经兵燹使人哀。但夸南北凭天险，不信孙卢截海来。白骨青磷愁向暮，茧丝保障究谁才？自从庙算添戎旅，铁瓮吹笳万马回。,6
NanBei,宗炳,登半石山诗,清晨陟阻崖，气志洞萧洒。嶰谷崩地幽，穷石凌天委。长松列竦肃，万树巉岩诡。上施神农萝，下凝尧时髓。,1
NanBei,元寿兴,临刑自作墓志铭,洛阳男子，姓元名景，有道无时，其年不永。,1
Tang,李阳冰,恶溪铭,天作巨堑，险于东南。岌邱㘚呀，苍山黑潭。殷云填填，怒虎甝甝。一道白日，四时青岚。鸟不敢飞，猿不得下。舟人耸棹，行子刺马。知雄守雌，为天下蹊。烜赫如此，人将畏之。水德至柔，狎侮而死。畏而不死，宁取于彼。,2
Yuan,余嘉宾,三杯石,三生石上酒三杯，松柏风清万壑哀。醉后不知尘世改，缓吹箫管下瑶台。,4
Yuan,李质,三洲岩,海外三洲隔弱流，凭谁移近锦江头。天开混沌应重设，地拥穹窿不计秋。岩溜储精凝玉乳，崖松笼月走金虬。我来几度寻幽赏，谩把新诗记胜游。,4
Qing,王士祜,早过奔牛,枫叶萧萧露气清，菰蒲猎猎早潮生。扁舟跂脚闻风水，便有长江万里情。,6
Qing,丁同绍,挽张之洞联,李元礼丰裁故峻，谊笃通家，投刺许龙登，北海有缘被容接；谢安石勋望俱高，位跻台辅，止舆应鸡梦，西州从此怕经过。,6
Tang,李蒙,南有嘉鱼赋（以乐得贤者次用韵）,惟帝王之应运。孰无贤而能作。虽道洽于唐虞。尚翘翘于林壑。彼嘉鱼之发兴。实思贤而共乐。盖风俗之盛衰。以废兴为善恶。惟鱼在渊兮其迹惟深。贤在野兮其道惟默。植忠信以自保。俟休明而观国。属王度之清夷。复何求而不得。然后为衡为量。是效是则。成天下之亹亹。定众人之惑惑。国家化造往古。政在求贤。钓嘉鱼在丙穴。得奇士于滋川。故开辟之功。作之于我。太平之人。匪降自天。余是以知玉帛之礼至矣。嘉鱼之诗大焉。若乃日旰而食。思彼贤者。念兹在兹。谁与天下。心不忘于寝处。足流咏于风雅。斯盖嘉鱼之义。故可得而述也。,2
NanBei,王褒,凌云台,高台悬百尺，中夕殊未穷。北临酸枣寺，西眺明光宫。城旁抵双府，林里对相风。书题鹿卢榜，观写飞廉铜。窗开神女电，梁映美人虹。虞捐滥天宠，郑瞀特怀忠。庄生垂翠钓，昭仪拒斗熊。驰轮有盈缺，人道亦污隆。还念西陵舞，非复邺城中。,1
Ming,王汝廉,寿静斋兄,兄向庙廊荣紫绶，弟从岩谷乐幽栖。生同盛世遭逢异，系出中丞寿算齐。斋外棠花长韡韡，池边草色正萋萋。相期每岁朝元后，次第春风入品题。,5
Yuan,元淮,立春盛雪戏作,玉漏城头报打春，连宵积雪蔽园林。颁春亭畔千夫扫，鼓角楼前五尺深。老守拈香几坠笏，营军攘土胜争金。击鞭不见牛踪迹，旋叱衙兵拨雪寻。,4
Tang,王太真,朱丝绳赋,达者睹物而自识。眷绳而象直。白能受采。知成用而可修。乐匪在音。遂执中而有得。谅丝绳之为物。类托质以自植。幸操张以一伸。任纵横而取则。故能贞而守正。劲以全真。含至和以不屈。抱孤直以谁邻。若刚克以自致。谅柔立而有因。齐达人之履道。比君子之修身。久而莫渝。岂红紫之见夺。劲而不挠。非纠纆之为伦。当其涚水初滋。势如未理。女工爰作。视其所以。如积微于秒忽。遂立质于经纪。察其本。同成经以自纶。喻乎时。表直道以如砥。挂端标以有准。持正色而为美。将配德于清壶。愿齐名于直矢。故能从绳作直。因物寓词。苟一绳之可法。将百行以为师。义足仰而象矣。理自中而得之。直可自侔。奚感鲍君之与。色非我行。徒兴墨子之悲。将劲挺而自守。庶回邪而不欺。俾夫取象师心。必由斯道。考朱丝之外物。得素尚于中抱。奚水鉴之足徵。拒韦弦之是保。观夫正不与奸色俦。劝吾人之聿修。直不为虚声枉。俾吾人之取象。故能名昭乐曲。义畅人谟。鄙在棼而不理。贱为质以就污。愿处微而就正。终守直以不渝。足以诡良材而转雅操。端循质而喻通途。苟中正之可进。愿从绳而已乎。,2
Yuan,甘瑾,寄洙塘高隐君,高卧东山客，行年五十馀。门无俗士驾，家有邺侯书。树荫通巢鹤，芸香走蠹鱼。冠裳谢迎送，浑与世相疏。,4
Tang,李嶷,读前汉外戚传,人录尚书事，家临御路傍。凿池通渭水，避暑借明光。印绶妻封邑，轩车子拜郎。宠因宫掖里，势极必先亡。,2
NanBei,王台卿,其三,郁郁陌上桑，皎皎云间月。非无巧笑姿，皓齿为谁发。,1
Ming,史自守,古意,新郎卜远行，风雨阻去骑。安得再风雨，来朝犹未去。云锦靓秋风，白露沁芙蓉。芙蓉香未减，内有心重重。,5
Yuan,方回,其二,四十里苍翠，中环万屈盘。望城藏谷底，觅路上云端。笋出一春醉，樵深三伏寒。山翁无将相，祇是敬黄冠。,4
Qing,方殿元,六歌 洞庭波,洞庭波，欲渡不得忧如何。岷峨六月下雪水，九江不流平如砥。朝朝日月镜中开，时时兰芷香风起。自从氛祲飞鲸鳄，白浪如山断衡霍。蛟龙一夜失窟宅，昼日冥冥风雨恶。四山阴火烧白骨，归梦无津湖水阔。夜半寒笳吹一声，哀猿尽叫丹枫脱。湘灵听之罢鼓瑟，九疑无路千峰黑。一时弹断五弦琴，惆怅南风来不得。江南日夜造楼船，澄清望断在明年。羁客穷途谁不老，何日湖边看春草。,6
Qing,方仁渊,雨后作,早起焚香坐，窗前雨乍晴。半庭红日漏，满径绿烟生。身世云无定，功名梦未成。枝头多好鸟，得意自飞鸣。,6
NanBei,任豫,夏潦省宅诗,风棹出天街，星言指沈室。顿楫俄毁垣，恻然悼穷陌。春为发大道，夏为溆潮拆。贵者陋怀居，鄙人安朝夕。生长数十载，幸佑见衰白。堂遗孤孩音，庭馀笄龀迹。入似聚族慰，出为里仁惜。,1
Song,丘葵,寄陈儒正,论心才暑夕，别后已凉秋。月照陈蕃榻，风生王粲楼。哀音虫外笛，远棹雁边舟。欲写相思意，题诗寄水流。,3
Tang,丁棱,塞下曲,北风鸣晚角，雨雪塞云低。烽举战军动，天寒征马嘶。出营红旆展，过碛暗沙迷。,2
Yuan,方存心,句,村酒仅数行，野蔬不盈掬。,4
WeiJin,郭璞,其四,六龙安可顿，运流有代谢。时变感人思，已秋复愿夏。淮海变微禽，吾生独不化。虽欲腾丹溪，云螭非我驾。愧无鲁阳德，回日向三舍。临川哀年迈，抚心独悲咤。,0
Yuan,王思诚,节毛诗句题稼亭,下武维圣元，思文溥渐被。宅燕土芒芒，海外同文轨。棫朴枝芃芃，行苇叶泥泥。菁莪盛辟廱，芹藻弥泮水。蔼蔼多吉人，共惟君子使。信彼三韩山，宛在沧溟沚。畇畇阳坡田，乃场乃彊理。中田有新亭，檐宇翼如跂。其居何人斯，有美誉髦士。士也东方英，考盘衡门里。家世好稼穑，代食维宝此。请学匪其功，素餐是所耻。力民务昏作，黾勉畏从仕。帝曰咨臣工，干旄举乡里。宾兴歌鹿鸣，饮饯鸭江涘。奔然来上国，折风弁有颇。川陆阻且长，行迈日靡靡。南宫士如林，三捷献长技。射策扬天休，穿杨反四矢。闻望冠黄甲，龙光动丹扆。从禄毗玉堂，靖恭阅国史。载离几寒暑，悠悠忆桑梓。妇兮赋采绿，母也嗟陟屺。徂东拜省郎，锦衣烂玼玼。言秣果下驹，还车载行李。有暳列宿光，煌煌照东鄙。维彼九都人，瞻言伫相俟。于焉暂逍遥，画诺聊与尔。王犹固允塞，吁谋成亹亹。退公思明农，民劳曷其已。三复七月篇，永言衣食始。方春灵雨零，夙驾催举趾。楚茨斯载芟，大田有良耟。嘉种得黄茂，耰播亦勤止。厌厌实含活，绵绵或耘耔。野饷载筐筥，左右尝旨否。于皇新畬间，终善无远迩。有稻有来牟，有秬有穈芑。有瓜有菽荏，有穜有穋芑。有黍方与与，有稷又薿薿。懞幪既坚好，栗栗少糠秕。秋穫庤钱鏄，薄言往观视。或积若丘崇，或密若擳比。筑场纳千厢，开室储亿秭。炮羔御宾客，酾酒衎祖妣。张仲齐孝友，吉甫同燕喜。所愿屡丰年，多受上帝祉。父母寿而康，黄发更儿齿。勉勉佛仔肩，一方是纲纪。率时海隅氓，世奉明天子。,4
Ming,牛谅,庚戌五月十三夜梦侍读张先生枕上成诗,出使艰难万里同，归期日日待秋风。宁知永诀蛮江上，才得相逢客梦中。岸帻尚看头似雪，掀髯犹觉气如虹。起来扶泪凭阑久，月落啼螀绕殡宫。,5
Qing,毛莹,柳梢青 其一 题周安石所图醉汉,取次开尊。忽然颓玉，一派天真。使酒推夫，独醒数屈，总愧伊人。醉乡倘帝刘伦，即此便、甘称酒民。罍耻应嗟，瓦全可喜，种种休论。,6
Yuan,耶律铸,泛太液池（同虎岩龙山赋）,烂纵飞龙驭，凝神入醉乡。烟霞生缥缈，丝竹袅微茫。蒲剑割秋水，荷盘倾夕阳。莫轻年少日，青鬓易惊霜。,4
Yuan,昙埙,送王宗礼尚书趣运还京,转海云涛万里赊，长风指日望京华。南州已入诸侯贡，北极初回奉使槎。内燕宫花迎马酒，御沟官柳拂龙沙。从容好奏安时策，还见车书混一家。,4
Ming,方文,其二,野老难忘故国恩，年年恸哭向江门。南徐郭外三停棹，北固山头独怆魂。流水滔滔何日返，遗民落落几人存。钱生未死重相见，双袖龙钟尽血痕。,5
Tang,牛承直,石窟寺,老去寻山意渐便，兴来登览独怡然。僧归禅榻香盈帐，人唤渔舟晚济川。清洛冷光浮巨栋，灵崧积翠拱中天。公馀底事频来此，民远官刑不用鞭。,2
Ming,丘浚,送人入蜀,嗟君万里去，孤棹下云安。地湿天常漏，时清道不难。江流春泛雪，滩石午生寒。如过临邛令，琴心莫浪弹。,5
Qing,仇瑞麟,九日寄怀人玉弟,山枫初赤酒初香，无奈相思几断肠。雁影忽成云里字，菊花欲上鬓边霜。何须对景怜同调，不用凭高赋夕阳。寂寞天涯遥念处，茱萸插罢独徜徉。,6
Ming,史杰,芜城别唐宗吉,扬子桥头涨渌波，分携无那故人何。明朝相忆重回首，莫厌江云岭树多。,5
WeiJin,挚虞,答伏武仲诗,崇山栖凤，广泉含螭。洋洋大府，俊德攸宜。用集群英，参翼弘规。皇晖增曜，明两作离。（一章）爰有伏生，东夏之秀。盛德如新，畜智如旧。储材积艺，待时而茂。九德殊涂，道将焉就。（二章）邂逅之遇，良愿是适。同闬比屋，笑语卒获。望宋谓近，曾不咫尺。一苇则杭，矧兹隔壁。（三章）既近其室，不远其心。齐此笃爱，惠予好音。金声玉振，文艳旨深。孰不歌咏，被之瑟琴。（四章）,0
Ming,本中,送巽阳若水礼头陀,此去江东望浙西，桃花一样草萋萋。莫言风景家山异，到处春光有鸟啼。,5
Qing,王豸来,贺新凉 檗子先生以镜阁新词见赠答之,匪席心难卷。任消閒、弹棋说剑，闷怀谁遣。午夜悲歌蓬户小，星影垂垂光泫。少所见、漫惊瓮茧。倦把残书供醉眼，恰雄风、起自青萍浅。客梦远，乡思展。淋漓佳句留题显。谢先生、凤楼妙手，当今轮扁。回忆西湖螺黛好，如隔武陵鸡犬。且归去、离愁顿免。布袜青鞋堪寄傲，尽六桥、三竺容吾典。越水阔，燕云剪。,6
Qing,王倩,菩萨蛮 题天眉素春图,裙腰一带蘼芜草。山深那许红尘到。昨夜几丛开。月明人未来。云依花梦稳。梦入潇湘冷。何处著春愁。烟波只似秋。,6
Tang,王睿,相和歌辞 祠神歌 迎神（一作祠渔山神女歌二首 一）,蓪草头花椰叶裙，蒲葵树下舞蛮云。引领望江遥滴酒，白蘋风起水生文。,2
WeiJin,孙绰,兰亭诗二首（《诗纪》作右司马孙绰二首。） 其一,春咏登台，亦有临流。怀彼伐木，宿此良俦。修竹荫沼，旋濑萦丘。穿池激湍，连滥觞舟。,0
Qing,孔祥淑,读史 其十七,淑德伊云逝，陈篇寄赏音。穷通端有道，常变不移心。师法班昭诫，难为《女史箴》。内修勤自省，怀古一何深。,6
Ming,元天锡,暮春,雨过莺啼滑，晴山碧四围。树阴连草径，柳影掩柴扉。尊酒宜多办，园花恐乱飞。谁成曾点服，吾与舞雱归。,5
Qing,丁锡庚,蓉湖秋泛,心如古井不波澜，万物由来得静观。云薄遥从天末敛，身闲弥觉世途宽。柳疏野岸蝉声咽，芦老荒滩雁影寒。乍觉波光明照眼，舟人指点月团团。,6
Song,方蒙仲,半开梅,含情笑不言，政是多情处。参得个中禅，此事尝分付。,3
NanBei,傅縡,笛赋,贞云翠节，冒霜停雪。江潭荐竿，巴人所截。五音是备，六孔斯设。殊响抑扬，似出平阳。曲凝高殿，声幽洞房。既逐舞而回袖，亦将歌而绕梁。忽从弄而危短，乍调吹而柔长。于是时也，赵瑟辍讴，齐竽息唱。见象筵之悦耳，听清笛之寥亮。,1
Yuan,吴文让,戊寅雪后和谢提举韵,镛城正月雪初霁，剩得官閒吟啸中。万国山河开寿域，九霄风日播春融。竹依柏树增新翠，梅与桃花间小红。王化尽无偏党处，故教冷暖总相同。,4
NanBei,刘之遴,应皇太子令为刘显①墓志铭,繁弱挺质，空桑吐声，分器见重，播乐传名。谁其均之？美有髦士。礼著幼年，业明壮齿。厌饫典坟，研精名理。一见弗忘，过目则记。若访贾逵，如问伯始。颖脱斯出，学优而仕。议狱既佐，芸兰乃握。抟凤池水，推羊太学。内参禁中，外相藩岳。斜光已道，殒彼西浮。百川到海，还逐东流。营营返魄，泛泛虚舟。白马向郊，丹旒背巩。野埃兴伏，山云轻重。吕掩书坟，扬归玄冢。尔其戒行，途穷土垄。弱葛方施，丛柯日拱，𡑞柳荑春，禽寒敛𣯍，长空常暗，阴泉独涌。祔彼故茔，流芬相踵。,1
Qing,方世举,九日不出,九日晴无赖，黄花奈老何。衰容高会见，令节少年多。草木岁云晏，江湖寒始波。端居古人事，萧寂胜欢歌。,6
Song,尹焕,眼儿媚 柳,垂杨袅袅蘸清漪。明绿染春丝。市桥系马，旗亭沽酒，无限相思。云梳雨洗风前舞，一好百般宜。不知为甚，落花时节，都是颦眉。,3
Ming,丘吉,折杨柳,牵马绾青丝，上马折杨柳。愿作马尾蝇，远近随郎走。,5
Yuan,甘立,八月十一夜直省中,凉风生广除，白露坠斜汉。沈沈夜气集，皎皎月光烂。门深棨戟严，庭寂兵吏散。柝鸣栖雀起，阶湿吟蛩乱。徘徊久不寐，感慨辄兴叹。非才直承明，弱冠弄柔翰。遭逢愧终贾，漂泊类王粲。名臣镇大藩，从事乏良算。,4
Yuan,宋讷,秋闱再和叶叔则照磨中秋诗韵,老眼重将玉石分，棘闱还有赋凌云。天教桂月移轮影，风约香烟袅篆纹。胜会何妨华烛照，清衿不受浊醪醺。九重宵旰求贤切，风化流行岂汝濆。,4
NanBei,刘孝绰,春日从驾新亭应制诗,旭日舆轮动，言追河曲游。纡馀出紫陌，迤逦度青楼。前驱掩兰径，后乘历芳洲。春色江中满，日华岩上留。江风传葆吹，严华映采斿。临涡起睿作，驷马暂停辀。侍从荣前阮，雍容惭昔刘。空然等弹翰，非徒嗟未遒。,1
Qing,方正瑗,述母训,藐孤幸有托，一线书种留。辛苦四十年，泪枯心未休。从政居大夫，国恩亦已优。秦中十五城，一箸兼为筹。万命倚生死，焉可私殖谋？大本贵先立，清风领诸侯。廉泉可以饮，腹满他何求。喜儿赤子心，虑儿骨不遒。引索驭奔马，一蹶缰难收。勿逐骁腾飞，信道从天游。上以酬君恩，下以解亲忧。,6
Yuan,王祯,晒槃,平如铺簟浅于舟，谷实摊来亦易收。尝笑昔年高凤麦，漫教平地雨漂流。,4
Tang,戎昱,送陆秀才归觐省,武陵何处在，南指楚云阴。花萼连枝近，桃源去路深。啼莺徒寂寂，征马已骎骎。堤上千年柳，条条挂我心。,2
Tang,吴筠,其十二,停骖太仪侧，整服金阙前。肃肃承上帝，锵锵会群仙。鸿炉发灵香，广庑张钧天。玉醴洽中座，霞膏充四筵。良期无终极，俛仰移亿年。,2
NanBei,鲍令晖,古意赠今人诗,寒乡无异服，衣毡代文练。日月望君归，年年不解綖。荆扬春早和，幽冀犹霜霰。北寒妾已知，南心君不见。谁为道辛苦，寄情双飞燕。形迫杼煎丝，颜落风催电。容华一朝尽，惟馀心不变。,1
Tang,邢允中,驻锡峰,高峰常驻锡，灵异见当年。卓立惊沙界，光辉动梵天。鹤飞青霭外，龙护赤岚边。丈室仍相对，重来果夙缘。,2
Yuan,王璋,九日雨中怀牟文甫,问讯篱边菊，今朝数蕊黄。山林成皓首，风雨又重阳。老去才都尽，秋来兴故长。相思碍行潦，不得共传觞。,4
NanBei,张辩,庐山招提寺释僧瑜赞,悠悠玄机，茫茫至道，出入生死，孰为妙宝。（一章）自昔药王，殊化绝伦，往闻其说，今睹斯人。（二章）英英沙门，慧定心固，凝神紫气，表迹双树。（三章）其德可乐，其操可贵，文之作矣，或飏仿佛。（四章）,1
Tang,宋之问,春日芙蓉园侍宴应制,芙蓉秦地沼，卢橘汉家园。谷转斜盘径，川回曲抱原。风来花自舞，春入鸟能言。侍宴瑶池夕，归途笳吹繁。,2
Yuan,周玉晨,十六字令,眠。月影穿窗白玉钱。无人弄，移过枕函边。,4
Qing,毛莹,浪淘沙 同客寻旧游感赋,何处最宜秋。湖上高楼。晚来风动荻花洲。二十年前曾载酒。竟日淹留。狂醉发清讴。惊起沙鸥。而今豪举事都休。独喜当时歌啸侣，依旧同游。,6
Ming,叶绍袁,挽钱烈妇,蒹葭初长绿萍湾，梁孟双飞独自还。郎梦不离三月水，思夫空望五湖山。,5
Ming,王思在,梦归,梦中知慕归，归共家人语。语音犹可闻，寤已失所据。若云梦非吾，谁见我梦处。若云梦是我，尔时何不去。是我我非是，鹊声窗外曙。,5
Ming,王以悟,应贡过彰德次韵呈张见室,北度邺城春欲尽，霏霏细雨湿征裘。长亭共醉一杯酒，客路今开两月愁。堤柳风翻搀燕舞，石桥影落入漳流。不堪回首西山暮，怅望白云天际头。,5
Tang,元稹,咏廿四气诗 小寒十二月节,小寒连大吕，欢鹊垒新巢。拾食寻河曲，衔紫绕树梢。霜鹰近北首，雊雉隐丛茅。莫怪严凝切，春冬正月交。,2
Ming,王纶,步云路,谁将石磴列层霄，迢递分明步步高。欲上斗牛深处去，满身香露湿宫袍。,5
Tang,牛峤,其三,玉钗风动春幡急，交枝红杏笼烟泣。楼上望卿卿，窗寒新雨晴。熏炉蒙翠被，绣帐鸳鸯睡。何处有相知，羡他初画眉。,2
WeiJin,孙惠,龟赋（《初学记》作龟言赋）,有缁衣之大夫兮，衣玄绣之衣裳。乘轻车之岌岌兮，驾云雾而翱翔。风雨为之电奋兮，五色赫以焜煌。泛舟于清泠之渊，垂竿于岩涧之下。,0
Qing,王幼山,挽曾纪泽联,五洲万国尽知名，一身系天下安危，正资彦博立朝，易箦归真公太速；两世三人垂庇荫，卅载之涓埃报称，现佐元勋开府，执鞭竭节我维虔。,6
Song,于九流,和陈倅游西湖,高城连水石，对景未能还。白日临流坐，清风伴我閒。纵心移棹去，半醉入花间。未必逢僧语，莲香已解颜。,3
Yuan,杜本,其五 小隐岩,山深人寂寂，涧曲水沄沄。顾尔非忘世，遗身在白云。,4
Ming,王铎,送赵开吾,关山忽欲去，远道与谁游。共在他乡外，因之动旅愁。梅花香别浦，春屿领孤舟。莫谓离情阻，烟空江水流。,5
NanBei,王徽,野鹜赋,翾翾双鹜，体蕞羽微，和鸣愧雁，丽采惭翚，仰鹄推高，瞻隼惮威，遵时弄音，假日于飞。尔乃湛澹扬澜，俛仰依畴，心矜远野，意惕近洲。,1
Yuan,叶兰,浦城山馆阻雨,玉溜垂珠箔，青苔绣粉墙。积阴连五夜，清梦到三湘。竹屋茶烟湿，荷池扇影凉。重阴蔽难霁，淹滞泊鱼梁。,4
Ming,王凤娴,忆秦娥 月夜忆亡女引庆,牵裙别。欲行还止心摧折。心摧折。罗衫袖渍，衷肠泪血。倚门目断鱼书绝。惊闻已逐波流月。波流月。空悲老我，双鬟垂雪。,5
Yuan,吕不用,追和李谪仙,支郎遁沃洲，江州司马记中求。归帆拂天姥，杜陵野老诗中睹。万山从此空纵横，截天拔出东南城。势如周王坐镐京，臣妾亿兆心皆倾。太白平生慕东越，梦里分明招日月。上山日在山，渡溪月在溪。山灵为白道其路，山鬼不敢当前啼。列宿手可摘，天街足可梯。山头见抱犊，云中看养鸡。或行或息兴靡定，倏而朝兮倏而暝。银潢万丈飞来泉，玉虹挂在丹崖巅。采黄精以沾露，寻紫芝以踏烟。子乔既朽，赤松亦摧。王母老死，蟠桃不开。金银之气固自有，何所得置仙人台。膏吾车兮秣吾马，御风坐我兮天姥下。鸣鸡哑哑杂纺车，山人户户皆桑麻。谪仙乃狂客，一梦千载令人嗟。昔高堂之想像，即天姥之云霞。古来好事多若此，茫茫总是江河水，东鲁诸公望汝还。三百酒杯一口间，却笑梦中吟好山。呜呼，峨眉亭前秋水色，使我空忆公容颜。,4
Song,方一夔,秋兴四首 其一,坐卧足清幽，何须定远侯。一檐霜竹月，四壁夜虫秋。酒不推辞醉，诗能断送愁。可怜江令老，万里返南州。,3
Ming,王知人,文峰瑞彩,赤甲平登瞰白盐，登临又见此峰尖。山川遍览文章妙，造化独能位置兼。有路巉岩通玉宇，无边苍翠挂银蟾。隔江坐对閒衙静，篆袅春宵一放帘。,5
Tang,王有初,句,频醉管弦三月暮，远寻花柳五湖来。,2
Ming,文彭,雨中怀段户部兄弟,久雨惟饶睡，高楼苦忆君。遥怜前夜月，只隔一溪云。碧映船窗水，香焚绮幕芸。有怀吟不就，空自惜离群。,5
Yuan,甘泳,归来,谓我犹羁旅，归与已的然。风霜高枕外，江海小诗边。达摩移华夏，庄周侮圣贤。向来知此事，未敢弃予年。,4
WeiJin,殷融,答孙兴公诗,聊复放一曲。,0
Tang,僧处默,山中作,席帘高捲枕高攲，门掩垂萝蘸碧溪。闲把史书眠一觉，起来山日过松西。,2
Ming,包大中,同张司马至武陵庄作,探幽直入武陵溪，树密烟深白鸟啼。拂棹野花人不识，穿林乱水路还迷。云山半绕芳亭外，茅屋偏多曲岸西。风物尚馀秦代古，家家犹自饭蒸藜。,5
Qing,丁廷烺,荷花,碧干濯清涟，亭亭净炎暑。微雨晚来过，香风满汀渚。,6
Tang,丘为,寻西山隐者不遇（一作山行寻隐者不遇）,绝顶一茅茨，直上三十里。扣关无僮仆，窥室唯案几。若非巾柴车，应是钓秋水。差池不相见，黾勉空仰止。草色新雨中，松声晚窗里。及兹契幽绝，自足荡心耳。虽无宾主意，颇得清净理。兴尽方下山，何必待之子。,2
Ming,方太古,客散,客散书堂秋日凉，山风吹雨葛花香。竹床藤簟茶初熟，消受山人午睡长。,5
Qing,方苞,其二,高皇肃人纪，义气忾环瀛。作庙褒余阙，开关送子英。微臣知国耻，大节重科名。呜咽穷泉路，应随正学行。,6
WeiJin,杨羲,其八,无待太无中，有待太有际。大小同一波，远近齐一会。鸣弦玄霄颠，吟啸运八气。奚不酣灵液，眄目娱九裔。有无得玄运，二待亦相盖。,0
Song,毛幵,其四,洲渚寒云薄暮天，萧萧灯火落帆边。严陵滩下孤舟远，一夜归心听雨眠。,3
Tang,司空图,江行二首 其一,地阔分吴塞，枫高映楚天。曲塘春尽雨，方响夜深船。行纪添新梦，羁愁甚往年。何时京洛路，马上见人烟。,2
Qing,方式济,八月十七日霜,土床入夜气，骨冷火不温。起视手种花，委仆墙篱根。早霜才一夕，不缓须臾恩。穷边无林柯，后凋谁与言。柔条爱戕伐，悼惜同兰荪。回忆故乡暖，万里伤征魂。,6
NanBei,裴子野,咏雪诗,飘飖千里雪，倏忽度龙沙。从云合且散，因风卷复斜。拂草如连蝶，落树似飞花。若赠离居者，折以代瑶华。,1
Song,王诜,奉和子瞻内翰见赠长韵,帝子相从玉斗边，洞箫忽断散非烟。平生未省山水窟，一朝身到心茫然。长安日远那复见，掘地宁知能及泉。几年漂泊汉江上，东流不舍悲长川。山重水远景无尽，翠幕金屏开目前。晴云幂幂晓笼岫，碧嶂溶溶春接天。四时为我供画本，巧自增损媸与妍。心匠构尽远江意，笔锋耕遍西山田。苍颜华发何所遣，聊将戏墨忘馀年。将军色山自金碧，萧郎翠竹夸婵娟。风流千载无虎头，于今妙绝推龙眠。岂图俗笔挂高咏，从此得名因谪仙。爱诗好画本天性，辋口先生疑宿缘。会当别写一匹烟霞境，更应消得玉堂醉笔挥长篇。,3
Ming,元天锡,过梨岭,程途多荦确，高转翠松阴。马困人犹困，山深水亦深。白云生远壑，红日挂遥岑。到处穷幽邃，行歌蜀道吟。,5
Yuan,王璋,其二,古洞堂皇敞，危巅户牖开。阴灵藏雨雹，清绝离尘埃。破静幽禽响，临深骇鹿回。百年山下路，未省使车来。,4
Tang,于濆,沙场夜,城上更声发，城下杵声歇。征人烧断蓬，对泣沙中月。耕牛朝挽甲，战马夜衔铁。士卒浣戎衣，交河水为血。轻裘两都客，洞房愁宿别。何况远辞家，生死犹未决。,2
Yuan,僧圆至,佛龛匠者乞诗,能刻旃檀作屋形，亲从师授鲁般经。不将名姓兼年月，写钉咸阳京兆厅。,4
Ming,史镒,过顾山寺次韵,醉策青藜杖，因过水寺西。石苔春雨滑，潭树暮云低。磬断声初定，花深客欲迷。闲行忘近远，随处听莺啼。,5
Ming,永瑛,山居志感 其二,嘉蔬值我园，好鸟巢我树。树枯鸟惊栖，园荒蔬委路。寒气肃山林，新芳飒然故。物理有固然，于何起欣恶。,5
Qing,方彦珍,忆秦娥 秋夜即事,灯明灭。牢骚几许愁怀结。愁怀结。栖鸦绕树，争啼皓月。款步苍苔寻落叶。惊闻断续哀音切。哀音切。何处飘来，数声风笛。,6
Song,王异,题招提院静照堂,珍重慧空营妙隐，标题静照作佳名。新堂复胜牛车乐，旧阁如抛火宅萦。万虑根源尘外息，一轩景物鉴中明。夜深宴坐心虚寂，檀蕙烟微风月清。,3
Ming,王格,骊山温泉,咸阙无雕辇，骊山尚浴泉。汤池同野壑，水殿只寒烟。月冷新丰路，沙沉渭浦田。行人谩投足，谁识濯龙年。,5
Ming,王九思,夜行,十月清淮道，南风白昼多。夜阴波始静，湖口险能过。远岸投渔火，来船避棹歌。垂堂知有戒，无柰宦途何。,5
Qing,尹会一,秋夜读书,凉露微霜入夜清，下帷展卷对孤檠。人亲风雅千年友，秋送西南万里声。寂历有时鸡共语，低徊何限月还明。黄茅紫桂相悬地，冷暖均无此夕情。,6
Yuan,余阙,宴晴江山拱北楼,汉坻开绣阁，萧然似渚宫。晴江华楯外，列岫绮钱中。树色芳樽绿，荷花粉脸红。贤王敬爱客，乐宴意何终。,4
Ming,于慎行,天津观潮,六月天山雪，寒涛亦壮哉。声疑吹地转，浪莫蹴天开。估舶迎风住，渔舠弄水回。方闻通海运，万橹日边来。,5
Yuan,吴澄,歌风台,黄屋巍巍万乘尊，千秋游子故乡魂。韩彭自取夷三族，平勃那堪托后昆。湛露迄今王迹熄，大风终古霸心存。当时尽自规模远，谁起河汾与细论。,4
Tang,戈牢,和主司王起（一作和主司酬周侍郎）,圣乾文德最称贤，自古儒生少比肩。再启龙门将二纪，两司莺谷已三年。蓬山皆美成荣贵，金榜谁知忝后先。正是感恩流涕日，但思旌旆碧峰前。,2
Ming,文林,溪行,窈窕入回溪，春深花片稀。绝滩鱼逆上，掠草燕低飞。云敛树初出，水穷山复围。仙源不知处，独棹小船归。,5
WeiJin,张协,游仙诗,峥嵘玄圃深，嵯峨天岭峭。亭馆笼云构，修梁流三曜。兰葩盖岭披，清风缘隙啸。,0
NanBei,何尚之,华林清署殿赋,其西则堂皇博敞，正鹄是施。带以绿流，树以清椅。逞绵瓦之虹梁，列雕刻之华榱，网户翠钱，青轩丹墀。若乃奥室曲房，深沈冥密，始如易循，终焉难悉。动微物而风生，践椒途而芳溢，触遇成宴，暂游累日。却倚危石，前临浚谷，终始萧森，激清引浊，涌泉灌于阶所，远风生于楹曲。暑虽殷而不炎，气方清而含育。哀鹤唳暮，悲猿啼晓，灵芝被崖，仙华覆沼。,1
Tang,白履忠,还丹口诀,水中铅，火里铅，水火二铅同一原，不知咫尺是神仙。敬将朱砂酒醋煎，千千万万化为烟。假如伏火只成顽，欲得人间作地仙。炼取五行四象全，阴功济世真上天。,2
Tang,僧文益,寄钟陵光僧正颂,西山巍巍兮耸碧，漳水澄澄兮练色，对现分明有何极。,2
Qing,王名世,可园口号示儿武璞 其一,三径蓬蒿日扫除，林亭强半在清虚。炉熏画卷多无着，拟答山中裴迪书。,6
Yuan,李行道,青哥儿,呀。諕的我胆飞魂丧。不由不两泪千行。眼见的四体难收一命亡。撇下了多少房廊。几处田庄。两个婆娘。五岁儿郎。从今后无挨无靠。母子每守孤孀。孩儿也你将个谁依仗。,4
Qing,王至甸,秋夜读道藏有作,探得玄珠道眼醒，庚申空守只劳形。忽然虚室夜生白，自诧灵台火养青。大月危楼堪独啸，天风高笛落残星。无人解我还丹诀，试取微吟记画屏。,6
Qing,丁善宝,九日游程符山寺晚归,程符秋色好，杖策叩禅扉。不尽登高兴，无嫌傍晚归。石花明涧水，山月上人衣。回首钟声起，泠泠下翠微。,6
WeiJin,孙楚,梁令孙侯颂,于穆君侯，英才宣明。神鉴将来，思通既往。受佐陕西，临我邦壤。声之所振，下应如响。明断决疑，易于指掌。野有寇盗，惟侯屏之；我有田畴，惟侯辟之。古人慎狱，惟侯平之。凡此三惠，如何勿思。,0
Song,王云,句 其一,为怜绿叶四时在，不可朱阑一日无。,3
Song,王淇,暮春游小园,一从梅粉褪残妆，涂抹新红上海棠。开到荼蘼花事了，丝丝天棘出莓墙。,3
Yuan,吴当,和刘季平,昔闻滩上水，远自粤南山。乔木三春里，清音五桂间。片云留客住，细雨棹舟还。为恐离家久，芳庭草色閒。,4
Qing,王瑗,南乡子 题张师母浦夫人《停梭词》,花艳丽。月清幽。停梭句自锦心抽。天上张星推妙笔。夫人亦。传向词林真合璧。,6
Yuan,吴克恭,送乡人钱明之赴闽阃掾,仗节开闽阃，分曹傍省闱。用人那有外，观海更无涯。白露收柑子，南风食荔枝。未须频会面，多寄府中诗。,4
Yuan,王士熙,题鲜于伯机与仇廉访帖,三生文采赵公子，四海声名仇使君。弹琴不作《广陵散》，焚香遥驻博山云。玉署春来莺漫语，繻衣人去雁空闻。龙蛇两纸光如玉，即是安西与右军。,4
Song,丁椿,尊经阁赋（有序　宝庆元年）,宝庆旃蒙作噩余月之次日，湪江老圃丁椿舟泊湘阴，矫首江下，层阁轮奂。质之邦人，乃知邑大夫林公新建于环庠，且扁曰「尊经」。少焉乘风一登，俯视楚国山水于云霄之上，真可以小鲁、小天下而无望洋之叹矣。然则公之惠邑士，不其厚乎？退而作赋以献。辞曰：伊南湘之故土，跨重湖之上形，眇山明而水秀，号人杰而地灵。厥有学宫，頫视沧溟，新杰阁以撑汉，揭巨扁以「尊经」。阁有梯云，攀槛而登。眺斯阁，且曰四望一空，如游洞庭，顾于六籍而何预，遂以「尊经」而为名哉！彼岂知阐造化于八卦，恢至道于四代。诗歌近以志言，礼乐是所谓大。又有一圣，操赏罚于笔削，以示万世，为贼之大戒。宜后世之所仰遵，伊群言何得而汩坏也。乃有异端邪说，诸子百家，无父无君之学纷起，入佛入老之路太差，蚀杲日于爝火，乱大吕于淫哇。甚而荀、扬之徒，亦有纯疵之誇。况夫专明于汉，而不知同归之道，时文于唐，而谁为诸儒之倡。混乱散亡者不得其真，狂澜既倒者莫束其障。嗟圣经之不尊也久矣，此先圣所以在川上而怅也。于是辟土地，使工师。杞梓楩楠兮毕集，欂栌侏儒兮各宜。雄虹长亘，如翚斯飞。穷江天于万里，莽湖山于一机。后瞰汨罗之浸，前望碧湾之溪。引领群岫者山名白鹤，底柱石流者洲号印龟。汀渚错落，林木依稀。则何慊于岳阳之记，又何愧于黄鹤之诗？人谓先生寄登览之至乐，岂识先生示学者之攸归也？盖以其澎湃上流，收览在目，曰蒸曰潇，曰来曰漉，吞涟川之一线，合清流之几曲。由桥口而经此邦，下黄陵而奔四渎。荡荡茫茫而学海，汤汤浩浩而朝宗，岂不犹众言淆乱而一折诸圣，百川汎滥而万折于东？先生于以明尊经之义，学者于以知统一之功。然则今日设庠化邑而作是阁者，岂寻常开学校而诱人以利禄者同哉？嗟夫！逝者如斯，有本如是。后世不得观澜之术，徒有趋下之弊。词誇倒流，文擅翻水。将簧惑于异说之纷，推本原于圣经之理。先生不眩鸣弦之名，独得操刀之制。于此而一正人心，于此而一明大义。迨见学者知所宗师，圣门可以径诣，远接洙泗之脉络，近启伊洛之关捩。他时所学，见诸行事，将使后世之有赖，何止一方之加惠？昔人有曰孟氏之功不下于大禹，愚则曰尊经之功不下于孟氏也。,3
Song,方大琮,其二,家学源流今吏师，宽严殊剂亦殊施。豪宗咸服薤一本，野老齐歌麦两岐。最课休声无地着，芳名姱节有天知。请将郡志从头数，高直蓬山更有谁。,3
Qing,方世泰,诸罗署中夜坐占示义儿,轻云如縠掩残晖，向晚凉风动葛衣。木叶渐凋霜未降，社钱才敛燕初归。苦空禅早闻三昧，隐见星休问少微。客里无书成寂寞，流萤底事破窗飞。,6
NanBei,僧达摩,其十九,寄公席帽权时脱，蚊子之虫惭小形。东海象归披右服，二处蒙恩总不轻。,1
Qing,方正澍,游紫竹林禅院,丁东檐铎雨初晴，云磴盘空接太清。破殿一门吞岭色，小亭终古走江声。渔樵来往能行意，仙佛虚无易得名。石上棋残人散后，隔林落日挂铜钲。,6
Song,毛直方,秋感,宇宙百年身，江湖万里心。世情高枕远，诗味闭门深。白发销穷达，青山傲古今。情知秋亦客，何事感秋吟。,3
Ming,方孝孺,其二,文华端国本，潜泽被寰区。云绕星辰剑，春回造化炉。变通周典礼，宽太汉𧠺模。厌世嗟何早，苍生泪欲枯。,5
NanBei,萧子显,日出东南隅行,大明上迢迢，阳城射凌霄。光照窗中妇，绝世同阿娇。明镜盘龙刻，簪羽凤凰雕。逶迤梁家髻，冉弱楚宫腰。轻纨杂重锦，薄縠间飞绡。三六前年暮，四五今年朝。蚕园拾芳茧，桑陌采柔条。出入东城里，上下洛西桥。忽逢车马客，飞盖动襜轺。单衣鼠毛织，宝剑羊头销。丈夫疲应对，御者辍衔镳。柱间徒脉脉，垣上几翘翘。女本西家宿，君自上宫要。汉马三万疋，夫婿仁嫖姚。鞶囊虎头绶，左珥凫卢貂。横吹龙钟管，奏鼓象牙箫。十五张内侍，十作贾登朝。皆笑颜郎老，尽讶董公超。,1
Tang,纥干俞,至人用心若镜赋（以方寸虚地有来斯应为韵）,眷理心之至者。有明镜而比诸。皎然可鉴。泊然其虚。舍将迎之载勤。无情是得。存好恶之不辨。何状不储。彼诚之明。惟道斯守。居中自执于精一。待物岂殊乎先后。云谁鉴矣。则用当其无。匪我功焉。乃为而不有。渊兮内照。旷若虚受。伊默虑其智愚。俨分形于美丑。稽至理也。其性命哉。莹尔蒙蔽。涤乎氛埃。引曜宏纳。清明洞开。自外爰依。叶彼生而有象。由衷必应。体夫神以知来。故得称有别于宏规。等无私于众类。苟观过之能审。爰见疵而不愧。始求义于昭昭。卒穷微于至至。和平自保。非险乎山川。容貌既呈。必肖乎天地。美夫鉴乃不藏。胜而无伤。恒其德匪明而匪晦。状于物或圆而或方。仰周文之翼翼。同叔度之汪汪。是知宏量资乎日宣。储精本于明證。镜将心而共理。影与形而合应。思负局之克修。并悬心而有称。感物攸在。立诚取斯。彼范金之遗制。信灵府以相随。吾道方存。庶一观而无替。其明固久。亦屡照而忘疲。想夫朗若爰启。静而无闷。比申鉴于盈尺。愿修容于进寸。乐广播披云之词。庄生谐止水之论。冀因照以元鉴。岂逢时而在困。,2
Song,王山,答盈盈,东风艳艳桃李松，花园春入屠酥浓。龙脑透缕鲛绡红，鸳鸯十二罗芙蓉。盈盈初见十五六，眉试青膏鬓垂绿。道字不正娇满怀，学得襄阳大堤曲。阿母偏怜掌上看，自此风流难管束。莺啄含桃未咽时，便会郎时风动竹。日高一丈罗窗晚，啼鸟压花新睡短。腻云纤指摆还偏，半被可怜留翠暖。淡黄衫袖仙衣轻，红玉栏干妆粉浅。酒痕落腮梅忍寒，春羞入眼横波艳。一缕未消山枕红，斜睇整衣移步懒。才如韩寿潘安亚，掷果窃香心暗嫁。小花静院酒阑珊，别有私言银烛下。帘声浪皱金泥额，六尺牙床罗帐窄。钗横啼笑两不分，历尽风期腰一搦。若教飞上九天歌，一声自可倾人国。娇多必是春工与，有能动人情几许。前年按舞使君筵，睡起忍羞头不举。凤凰箫冷曲成迟，凝醉桃花过风雨。阿盈阿盈听我语，劝君休向阳台住。一生纵得楚王怜，宋玉才多谁解赋。洛阳无限青楼女，袖笼红牙金凤缕。春衫粉面谁家郎，只把黄金买歌舞。就中薄倖五陵儿，一日冷心玉如土。云零雨落正堪悲，空入他人梦来去。浣花溪上海棠湾，薛涛朱户皆金镮。韦皋笔逸玳瑁落，张佑盏滑琉璃乾。压倒念奴价百倍，兴来奇怪生毫端。醉眸觑纸聊一扫，落花飞雪声漫漫。梦得见之为改观，乐天更敢寻常看。花间不肯下翠幕，竟日烜赫罗雕鞍。扫眉涂粉迨七十，老大始顶菖蒲冠。至今愁人锦江口，秋蛩露草孤坟寒。盈盈大雅真可惜，尔身此后不可得。满天风月独倚阑，醉岸浓云呼佚墨。久之不见予心忆，高城去天无几尺。斜阳衡山云半红，远水无风天一碧。望眼空遥沈翠翼，银河易阔天南北。瘦尽休文带眼移，忍向小楼清泪滴。,3
Song,元溥,送黄公择还故山,惜解鸥边缆，愁分柳下襟。柴荆方永昼，草树复连阴。煮茗泉须沽，烧香火放深。是中真富贵，莫受二毛侵。,3
NanBei,刘孝胜,咏益智诗,挺工铜岭上，擢颖石门端。连丛去本叶，杂和委雕盘。宁推不迷草，讵减聪明丸。傥逢公子宴，方厌永夜欢。,1
Ming,王梅,游独山,何处宜常往，言寻独有山。浮云将水逝，幽鸟与人閒。一径通深谷，经年掩旧关。春风吹蕙帐，高卧若为攀。,5
Yuan,白珽,灵隐寺暮归,山色晚苍苍，山门下夕阳。栴林飘槲叶，新月到禅床。径出千峰秀，亭回一涧长。淹留不可及，露湿薜衣裳。,4
Song,孔夷,其三,与世相疏行路难，不禁尘土便思山。山中独念故人远，雪舞清声窗竹闲。,3
Tang,宋光嗣,判简州刺史安太尉申院状希酒场云系州收搉,安胡安胡，空有髭须。所见不远，智解全愚。酒场是太后教令，问你还有耳孔也无。,2
Ming,王崇古,田父叹,驱车历夏郊，秋阳正皓皓。遵彼汉唐渠，流泽何浩渺。高卑相原隰，沟浍互环绕。闸坝时启闭，壅泄功施巧。河决堤湃倾，禁弛滋贪狡。乘春成修防，灌溉及秋杪。时和霜落迟，九月熟晚稻。方忻岁事丰，悠悠感穹昊。日暮济河梁，夹河泣父老。指顾沿河屯，一望涨行潦。河西田埂没，青苗变水藻。河东垦沙田，夏旱麦半槁。二麦幸登场，秋淫闻伤涝。隔陇异丰歉，比乡共忧悄。公家急刍饷，输积戒不早。有子三四人，诸孙咸少小。长男戍蓟门，二子守边堡。戎骑时凭陵，生死安自保。幼男方长成，屯田共兄嫂。老夫挽粮车，诸妇刈秋草。不愿衣食饶，惟愿免苦拷。俗忌多生男，男多生烦恼。堂下千里隔，民瘼难具道。予志在安攘，听之伤怀抱。丰年已百艰，凶年转饿殍。抚边无良策，仁民古所宝。草奏乞皇仁，宽徭勤恤犒。坐令四国相，列镇谢征讨。再颂浊河清，穷边歌熙皞。,5
Tang,孔仲良,暑中即事,云起松关作远山，一庭细草未曾删。吏书抱去琴声静，骢使何须采下艰。,2
WeiJin,云林右英夫人,其十三 十月二十日授二首（亦应是右英喻长史也。）,北登玄真阙，携手结高罗。香烟散八景，玄风鼓绛波。仰超琅园津，俯眄霄陵阿。玉箫云上唱，凤鸣动九遐。乘气浮太空，曷为蹑山河。金节命羽灵，徵兵折万魔。齐挹二晨晖，千春方婴牙。丧真投竞室，不解可奈何。,0
Qing,孔淑成,侍母点消寒图,堂上传呼停绣襦，慈萱看此掌中珠。鹤眠积雪三三径，猩点消寒九九图。月影清如今夜好，梅花香似去年无。眼前索笑随昆妹，博得欢颜韵不孤。,6
Yuan,周南老,陆墓,女郎善歌舞，日事繁华乐。死葬虎丘山，未忍甘冷落。香魂化蝶飞，每为春风托。至今坟上花，犹能媚轻薄。纷纷游冶儿，欢呼为盘礴。幽幽短簿祠，谁来酹清酌。,4
Yuan,于立,渔庄以解钓鲈鱼有几人平声字分韵得鲈字,波光月色净涵虚，炯若清冰在玉壶。水槛夜凉栖翡翠，钓竿秋静拂珊瑚。杯行玉手琼英酒，鲙斫金盘雪色鲈。书卷诗篇不知数，为君题作辋川图。,4
Yuan,李祁,送吴俊杰归江东,幕下貔貅十万人，幕中宾客罕同伦。挥戈略阵天回日，点烛论兵夜向晨。禾水衣冠仍草草，星源文物故彬彬。知君剩有安边策，定约重来立要津。,4
NanBei,陈叔宝,采莲曲,相催暗中起，妆前日已光。随宜巧注口，薄落点花黄。风住疑衫密，船小畏裾长。波文散动楫，茭花拂度航。抵荷乱翠影，采袖新莲香。归时会被唤，且试入兰房。,1
Tang,吴翊,征妇诗,尘鉴经春掩，霜衣隔岁裁。,2
Song,王安中,朵楼侍宴,东阙年年曲宴颁，御尊宣劝醉春寒。衮衣密似魁三象，阁道高于蜀五盘。一气已从调鼎顺，八方今比覆盂安。君王礼貌超前古，辅弼须铭座右看。,3
NanBei,萧悫,奉和济黄河应教诗,大蕃连帝室，骖驾奉皇猷。未明驱羽骑，凌晨方画舟。津城度维锦，岸柳夹缇油。钟声飏别岛，旗影照苍流。早光生剑服，朝风起节楼。滔滔细波动，裔裔轻舷浮。回桡避近碛，放舳下前洲。全疑上天汉，不异谒蓬丘。望知云气合，听识水声秋。从君何等乐，喜从神仙游。,1
Yuan,王翰,到家,冒雨离家去，今朝江上回。妻儿怜我醉，怀抱为谁开。山谷多豺虎，田园半草莱。生涯无可问，不惜坐苍苔。,4
Ming,王士昌,九井西风,天劈苍崖九派通，从来此地驻游龙。奔流悬沫三千尺，灌木连云几万重。永夜商飙吹断壑，清秋潭影倒孤峰。为霖好待鞭霆发，梁父于今不议封。,5
Yuan,周权,野寺,舣棹投兰若，逢僧话白头。百年王谢燕，万里海翁鸥。流水山门古，閒云野殿秋。夜深钟磬绝，鹤唳楚山幽。,4
Song,王观,九日狼山,山盘水转小桥通，殿角峥嵘倚乱峰。世上自闻真法力，岩前无复白狼踪。蜃喷海气昏危塔，龙戏江声杂暮钟。为爱赞公房外月，解鞍求宿愿从容。,3
Ming,王彦泓,其二,何必花堪赏，平芜绿可怜。香轮逢郑旦，金弹逐韩嫣。船近桃根泊，裙来柳下湔。自缘愁绪乱，风景恶相牵。,5
Song,王疏,游天平山 其一,春雨新晴上翠微，三年两过洞天扉。尘踪不得多时住，又向云间一宿归。,3
Yuan,吴全节,金清境界,境界全清地位高，山中尽日乐陶陶。旋劖白石开三径，可是青山厌二豪。眼底浮荣看草露，耳根清韵起松涛。明朝匹马西湖路，回首灵峰耸巨鳌。,4
Qing,尤澹仙,夏夜,玩月憩池塘，独把瑶琴弄。清风漾荷珠，打破鸳鸯梦。,6
Ming,王翱,感遇,忆昔趋朝著紫衣，宫花汗漫柳依稀。寻思浦口珠何在，转觉蕉中鹿已非。沈约空成移带瘦，陈平自得食糠肥。世间荣落真常事，只在吾侪早见机。,5
Yuan,林钟,题马待诏山居小景图,水抱云根净，林含雨气凉。征鸿飞杳渺，秋思满潇湘。,4
Yuan,玛鲁,八月既望访古鼎上人时庭桂盛开因赋绝句以赠,桂花阴下坐谈空，况在清虚玉府中。海上满庭秋一色，天香和露滴西风。,4
Tang,王维,送张五归山,送君尽惆怅，复送何人归。几日同携手，一朝先拂衣。东山有茅屋，幸为埽荆扉。当亦谢官去，岂令心事违。,2
NanBei,柳恽,杂诗,云轻暮色转，草绿晨芳归。山墟罢寒晦，园泽润朝晖。春心多感动，睹物情复悲。自君之去矣，兰堂罢鸣机。徒知游宦是，不念别离非。,1
Qing,王鸣雷,元旦访离公不值,无由拜兰若，犹阻说年新。师去不离寺，客来还傍晨。鸟翻花树雪，门掩竹斋春。童子何须问，东林这几人。,6
Ming,王立道,许院判挽歌二首 其一,越人生死术，何事不长年。仙迹壶中隐，神方肘后传。遗忠犹药石，故里自风烟。应是轩农佐，相将去九天。,5
Yuan,李两山,妙高亭,危亭新构客持觞，雨浥阑千面面凉。烟外好山供水墨，风前老树奏笙簧。接天净绿秋江白，着地彤云晚稻黄。騕袅丝鞭归兴逸，水晶宫殿桂花香。,4
Tang,何希尧,操莲曲,锦莲浮处水粼粼，风外香生袜底尘。荷叶荷裙相映色，闻歌不见采莲人。,2
Song,方回,独游塘头五首 其一,纳谒心全懒，䌷书眼倍昏。偶思行药圃，独往叩柴门。湿岸凫梳羽，颓塍枣露根。元来好诗句，只在数家村。,3
Ming,史迁,其三,瀼东烟树杜陵家，百尺深潭似浣花。布袖龙钟筇竹杖，也胜裘马在天涯。,5
Yuan,何景福,太白墓,姑孰村南日正西，丰碑八尺大书题。青山自此诗名重，采石如今酒价低。捧砚太真犹入梦，脱靴力士竟何挤。荒祠昼掩无人到，苦竹丛深春鸟啼。,4
Yuan,余善,其六,不到麟州五百年，归来风日尚依然。稚龙化作雪衣女，来问东华古玉篇。,4
Qing,王沄,赠孙锡黄移居,小山招隐野人家，丛桂森森猗槛斜。客至不知谁是客，登楼闲坐看飞花。,6
Song,王沂孙,水龙吟 其一 牡丹,晓寒慵揭珠帘，牡丹院落花开未。玉阑干畔，柳丝一把，和风半倚。国色微酣，天香乍染，扶春不起。自真妃舞罢，谪仙赋后，繁华梦、如流水。池馆家家芳事。记当时、买栽无地。争如一朵，幽人独对，水边竹际。把酒花前，剩拚醉了，醒来还醉。怕洛中、春色匆匆，又入杜鹃声里。,3
Ming,王好问,幽居,幽居少烦虑，爱此屋上山。嘉木荫芳池，流水常潺湲。东风弄晴和，好鸟鸣关关。触目若有得，抚景心自閒。窅哉广成子，望望不可攀。,5
Qing,方维仪,伤怀,长年依父母，中怀多感伤。奄忽发将变，空室独彷徨。此生何蹇劣，事事安可详。十七丧其夫，十八孤女殇。旧居在东郭，新柳暗河梁。萧条下霜雪，台阁起荒凉。人世何不齐，天命何不常。孤身当自慰，且免摧肝肠。鹪鹩栖一枝，故巢安可忘。,6
Tang,吴融,新秋,白发又经秋，端居海上洲。无机因事发，有涕为时流。新酒乘凉压，残棋隔夜收。公车无路入，同拜老闲侯。,2
NanBei,阳休之,春日诗,迟迟暮春日，霭霭春光上。柔露洗金盘，轻丝缀珠网。渐看阶茝蔓，稍觉池莲长。蝴蝶映花飞，楚雀缘条响。,1
Qing,王庭,晓雨,独鸟鸣南园，晓来雨初息。空庭生秋阴，莓苔长寒色。,6
Ming,王天性,有感,唐虞嗟已远，道与运俱徂。游世黄金巧，论交白雪孤。老聃闻跨犊，宣父说乘桴。吾欲卜焉往，巫咸不可呼。,5
NanBei,阴铿,行经古墓诗,偃松将古墓，年代理当深。表柱应堪烛，碑书欲有金。迥坟由路毁，荒隧受田侵。霏霏野雾合，昏昏陇日沈。悬剑今何在，风杨空自吟。,1
WeiJin,庐山诸沙弥,观化决疑诗,谋始创大业，问道叩玄篇。妙唱发幽蒙，观化悟自然。观化化已及，寻化无间然。生皆由化化，化化更相缠。宛转随化流，漂浪入化渊。五道化为海，孰为知化仙。万化同归尽，离化化乃玄。悲哉化中客，焉识化表年。,0
Song,王十朋,宿庆善寺,刚被篙工误，迟留一日装。川涂隔浩渺，灯火乱昏黄。呼仆回行李，寻僧宿上方。山前十里雪，夜入梦魂香。,3
Qing,王朝元,恭挽崇庆州牧赠中宪大夫常老先生三首 其一,辽海深无极，一望无涯涘。长白巫闾山，遥遥东西峙。郁积与磅礴，生我常夫子。正气得之天，节概砺于己。磨砺数十年，学而优则仕。甘棠荫充邑，弦歌遍闾里。逆蛮肆跳梁，天兵下边垒。奉檄典粮储，愿为天子使。妖气翳日月，祸变仓卒起。奋剑击凶酋，烈超介冑士。致身报君恩，靡他诚自矢。取义与成仁，庶几无愧已。至今昔岭间，杀气迷烟水。君灵何昭回，长庚此其是。把酒奠秋风，魂兮归桑梓。忠孝既两全，谁云身己死。恩恤祀昭忠，荣荫及孙子。千载永不磨，历历标青史。,6
Qing,文静玉,修明怨,修明与夷光，二女同入宫。宫中各妍妙，并蒂双芙蓉。如何姑苏台，惟说西施好。但见西施娇，不觉西施老。舞亦西施舞，歌亦西施歌。蛾眉不见赏，寂寞归山阿。红颜难保恩，玉颜难免妒。后来江采蘋，亦有《楼东赋》。,6
Tang,李伯良,句,风向银灯花烬落，月临珠箔玉钩垂。,2
Qing,文凤喈,长峡,晴发青神县，扁舟出峡难。乱花丛陡壁，残月落惊滩。树老知风早，江宛抱月寒。庐山尤夜好，谁在故乡看。,6
Yuan,林景英,废观,羽衣人已化，无处问殊庭。春色桃谁种，天香药自灵。片霞飞绝顶，一鹤下青冥。荒藓空阶下，犹闻夜祭星。,4
WeiJin,左思,杂诗,秋风何冽冽，白露为朝霜。柔条旦夕劲，绿叶日夜黄。明月出云崖，皦皦流素光。披轩临前庭，嗷嗷晨雁翔。高志局四海，块然守空堂。壮齿不恒居，岁暮常慨慷。,0
Yuan,方一夔,其二,百折飘香路，千攒叠翠乡。断桥人蹬藓，低树女梯桑。泊店风烟静，问途山水长。新归愁复去，伫立转苍茫。,4
Ming,史谨,九日吴羽士招饮,列坐古松根，莓苔作锦茵。共倾黄菊酒，半是白头人。野色轻笼雾，秋光不染尘。兴来同一醉，何必正乌巾。,5
NanBei,萧察,麈尾诗,匣上生光影，毫际起风流。本持谈妙理，宁是用椎牛。,1
Qing,王士禛,蠡勺亭观海二首和家兄西樵 其一,春浪护鱼龙，惊涛与汉通。石华秋散雪，海扇夜乘风。徐韨荒唐后，秦台灭没中。扶桑试晞发，朝日万山红。,6
WeiJin,卢谌,其五,畴曩伊何，逝者弥疏。温温恭人，慎终如初。览彼遗音，恤此穷孤。譬彼樛木，蔓葛以敷。,0
Ming,王称,送人以故将召用,秋风大道傍，立马尽馀觞。兴逐孤云远，情随去路长。廉颇思赵士，汉主忆冯唐。莫奏桓伊笛，萧条两鬓霜。,5
Yuan,李俊民,癸巳冬至 其一,共愁天纪乱，依旧日南时。气本自然应，策今谁可推。每怀添线女，还意覆杯儿。偃蹇无归计，天涯两鬓丝。,4
Tang,王缙,九日作,莫将边地比京都，八月严霜草已枯。今日登高樽酒里，不知能有菊花无。,2
Qing,王铎,一春,今日复明日，一春又欲残。病侵会友少，官系看山难。鹫寺闲高梦，龙池礼异峦。药苗福不细，怅望限长安。,6
Ming,王圭,题毗陵于生藕花莲房 其一,藕丝一何长，莲柄一何短。应似怀远人，愁多寸心断。,5
Yuan,方行,送僧游浙西,可叹浮云无定栖，锡飞还向浙河西。杯从杨子江前渡，诗到生公石上题。说法莲台花雨坠，安禅芝室夜星低。他年元亮如同社，相送无劳限虎溪。,4
Ming,王应翼,五味池,要知悦众心，先为调群口。爽者备尝之，不盈一缶有。和羹太古初，未许坚珉寿。,5
Qing,孔祥榕,挽张之洞联,读劝学两篇，经济文章，勋业允堪崇一代；缅服官卌载，忠清坦白，讴歌岂仅永千秋。,6
Yuan,僧克新,荅苏太史昌龄,微雨作春寒，兵戈道路难。百年嗟远别，千里愧相看。把酒花联席，扬舲云满滩。水西官阁静，文字足盘桓。,4
Qing,王友亮,三宿岩,旧传三宿虞丞相，健笔岩端纪岁华。落日大江屯虎豹，清风峭壁动龙蛇。独留遗像围赪玉，无复题名罩碧纱。客到欲为桑下恋，一声林磬又栖鸦。,6
Song,王易简,其二 栖真洞,风烟谷口亭，岩穴神仙宅。径回閟天光，云湿滴乳液。宝盖遥当空，篝火忽奇迹。不见茹芝人，残枰弃黑白。跻攀幸有逢，筋力何足惜。,3
Ming,文森,书馆坐雨,虚馆坐来旬日雨，纸窗深掩未曾开。已知甲子全无准，却怪灯花不易猜。带湿懒拖床下履，破愁频弄掌中杯。明朝雨散春还在，拟向西山咏落梅。,5
Ming,王錂,普天乐,怅临春把玉貌成追忆。多应是千里曾相遇。下閒阶欲步踟蹰。望侯门深锁娇姿咳。小姐小姐。非是我宋玉敢这等妄想。谁教你。寄春情把秋波偷递。料佳人此际。定成心许想起来小姐纵有此情。他还有母亲在堂。怎由得他。。怕奇花点缀璚枝。逐东风飘扬无主。笑翩翻舞蝶。空自追随。,5
Ming,王廷陈,八厓周子邀饮未赴聊此谢过兼索观群公席上之作,不赴仙堂宴，幽期隔䌽云。祇缘怜数会，翻遣惜离群。地迩骚坛接，天回剑气分。风来度香草，佳句许相闻。,5
Tang,司马承祯,其十一 图画茅山杨君学道坛宇处王真人降见着芙蓉冠绛衣白珠缀衣缝带剑杨君把纸笔附前而书其衣作真仙之制其剑𤿨依经中样式赞曰,真仙匪遥，感通惟密。应彼幽志，降兹灵质。诫训著言，咏歌兼述。见景非久，冲真返一。,2
Ming,王玠,阙题 其一,古寺东郊外，相传延祚来。钟声飞汉度，玉峡枕江开。入定虚丹灶，寻真破绿苔。玉环人幻化，洞口野猿哀。,5
NanBei,僧宝志,其九,黄昏戌，狂子兴功投暗室。假使心通无量时，历劫何曾异今日。拟商量，却啾唧，转使心头黑如漆。昼夜舒光照有无，痴人唤作波罗蜜。,1
Yuan,山主,临江仙,闲向北邙山下过，侵天桧柏寒松。愁云惨淡罩群峰。昭阳冈上，坟冢列千层。也有周秦并汉魏，齐梁晋宋唐宗。哀声歌举送英雄。古来多少，尽葬北邙中。,4
Yuan,吴讷,客钱塘有怀东山赵子常（时徵师山郑先生）,小阁疏帘昼影移，凭阑多是独吟时。夕阳关树高低画，残雪江梅远近诗。潭底又闻龙剑化，陇头应怪鹤书迟。何时乡里嚣尘散，来傍清流理钓丝。,4
WeiJin,曹摅,赠石崇诗 其一,昂昂我牧，德惟人豪。作镇方岳，有徽其高。英风远扇，峻迹遐招。攻璞荆嵎，滋兰江皋。朝采芝蕙，夕玩琼瑶。岂乏賨石，乃收艾萧。髦俊在位，多士盈朝。虽欣嘉愿，惧忝班僚。,0
Ming,王宗沐,桂江舟泛赠送潘汝信姜重明袁期跃三友,粤台分席待谈经，底事思家速去程。岁晚不堪人远别，江空况有雁归声。暮云箫鼓移湘岸，驿路烟花媚楚城。万里一尊相念处，功名应未尽书生。,5
Qing,王良弼,题疏勒望云图,毳帐胡天落日黄，清笳吹冷白山霜。龟兹夜雪驰飞骑，直斩楼兰洗剑芒。,6
Tang,吉中孚,送归中丞使新罗册立吊祭,官称汉独坐，身是鲁诸生。绝域通王制，穷天向水程。岛中分万象，日处转双旌。气积鱼龙窟，涛翻水浪声。路长经岁去，海尽向山行。复道殊方礼，人瞻汉使荣。,2
Song,文同,春闺,枕带萦春思，窗纱漏晓光。蟏蛸伤远别，鶗鴂感流芳。妆匣蒸残粉，薰炉试旧香。洞房灯烛外，只有梦悠扬。,3
Ming,王讴,昌平道中,天地路何限，此生随马蹄。愁来思白发，老去倚青藜。塞笛行残月，山城起曙鸡。无才渐姓字，何事在金闺。,5
Song,仇远,其二,少长皆吾友，相期满百龄。生分青白眼，死隔短长亭。蕉本身为幻，藤床梦是醒。中山醇酒在，且醉学刘伶。,3
Yuan,李真人,忆江南,丹砂道，学者亦如麻。不识铅中含白虎，竞烧粪秽觅金华。争得跨云霞。,4
Ming,叶夔,谢王弦斋惠横麓新茗二首 其一,簇簇旗枪雨后分，轻黄嫩绿带晴云。龙团印帖重封裹，犹有清香扑鼻闻。,5
Ming,方以智,恭和瞿年伯临难诗即以奉挽（录一）,漫云嚼齿枕戈眠，胜过祥兴已四年。占历自知当赤伏，骑箕先此告苍天。奔归灵武非无策，独守荥阳亦宿缘。莫以人间论成败，虞山一字比燕然。,5
Tang,吴仁璧,读度人经寄郑仁表,身虽一旦尘中老，名拟三清会里题。二午九斋馀日在，请君相伴醉如泥。,2
WeiJin,郭璞,游仙诗十九首 其一,京华游侠窟，山林隐遁栖。朱门何足荣，未若托蓬莱。临源挹清波，陵冈掇丹荑。灵溪可潜盘，安事登云梯。漆园有傲吏，莱氏有逸妻。进则保龙见，退为触藩羝。高蹈风尘下，长揖谢夷齐。,0
Tang,李栖筠,投宋大夫,十处投人九处违，家乡万里又空归。严霜昨夜侵人骨，谁念高堂未授衣。,2
Qing,六十七,新莺,育成母氏一春忙，出谷新雏带嫩黄。乍作飞飞还护羽，学歌呖呖尚羞簧。金梭萦絮穿犹涩，绣户惊寒梦欲长。试啭好音迁御苑，万年枝上沐恩光。,6
Tang,敦煌曲子,其五 光明崖五首,莲华本从淤泥出。智者无心趣涅盘。法性如空像兔角。,2
Yuan,僧圆至,女官墓,垄头死树丫微活，路口崩亭脚半斜。玉骨年深无祭祀，变成蝴蝶扑松花。,4
Qing,毛媞,满江红 晓起,晓起梳头，尘满了、玉台明镜。试推窗，东风却比，西风还劲。乱树爱听黄鸟语，小园懒步红芳径。最堪怜、半好半残花，春如病。寒共暖，相为政。蜂与蝶，应争胜。只青青帝子，坐来端正。芳草也能迎淑气，丛兰别自成幽性。但小廊、一带曲阑干，闲堪凭。,6
Tang,李益,述怀寄衡州令狐相公,调元方翼圣，轩盖忽言东。道以中枢密，心将外理同。白头生远浪，丹叶下高枫。江上萧疏雨，何人对谢公。,2
Yuan,察济,送别曲,曈昽出扶桑，照见大黑洋。直升中天上，万国蒙清光。三山楼阁蓬莱东，丹霞翠壁金芙蓉。鸿濛凝结古元气，我欲往游从赤松。郯郎朝玉京，船发南风生。海头挝鼓人起舞，椎牛酾酒祈神明。远寄平安书，十日到直沽。阿翁发半白，莫醉黄公垆。,4
Song,王之道,其二,未尽通宵话，犹如一日秋。壮怀天共远，归意雨同留。灯烬何明灭，蛩声静应酬。十年为客梦，应不负瀛洲。,3
Ming,左光斗,学署联,俸薄俭常足；官卑廉自尊。,5
WeiJin,应玚,车渠碗赋,惟兹碗之珍玮，诞灵岳而奇生。扇不周之芳烈，浸琼露以润形。荫碧条以纳曜，噏朝霞而发荣。纷元黄以肜裔，晔豹变而龙华。象蜿虹之辅体，中含曜乎云波。若其众色鳞聚，卓度诡常。絪缊杂错，乍圆乍方。蔚术繁兴，散列成章。扬丹流缥，碧玉飞黄。华气承郎，内外齐光。,0
Song,王奕,题焦山客位,锁断长江铁户门，风帆云海几朝昏。能依佛教绵遗址，大胜焦家裕后昆。鹤骨已仙羲帖在，鳌身不动米碑存。住山传得文殊印，遮莫前身是了元。,3
Tang,李适,贞元六年春三月庚子百寮宴于曲江亭上赋诗以赐之,岁闰节华晚，众芳繁暮春。霁日天地晴，元巳风景新。禊饮传旧俗，古今欢此辰。至乐在同和，丝竹奚所陈。熏琴是赏心，姑射可凝神。何必尚耽缅，浮觞曲水滨？,2
Qing,方希孟,入关奉寄裴伯谦八叠芝洞盐字韵,金鸡诏罢痛垂帘，都护庭空惜重淹。葱岭全移山北牧，桑池半割泊西盐。龙鼾沧海愁撄逆，马怒长城怕踢尖。生入玉关宁共幸，欲回天地觉身纤。,6
WeiJin,成公绥,市长箴,贸迁有无，市朝有处。人以攸资，货以攸叙。交易而退，各得其所。曹参相齐，清净以义。奸不可扰，顾托有寄。市臣掌肆，敢告执事。,0
Ming,文肇祉,过陈丈白阳田舍留集浩歌亭,种竹开三径，编篱翠作屏。怜公千载调，忆别两秋萤。杯盏香醪白，盘餐菜甲青。因过问奇字，醉卧子云亭。,5
Yuan,石盏德玉,感皇恩,你死的来不着家坟。撇的我那𥚃终身做叫科云：元和。请起波。请起波。唱：。谁着你恋莺花。轻性命。丧风尘。末做醒科云：哎呀。醒便醒了。怎么挨的这等疼那。正旦唱：他道是元和醒也。这的便子弟还魂。正末做惊复倒科：正旦云：元和。是我在此。正末做起科云：姐姐。你不怕旁人耻笑。妈儿嗔怒。俺家爷爷怪恨那。正旦唱：我也怎怕的旁人笑。劣母嗔。你爹恨。,4
WeiJin,成公绥,诗①,洋洋熊耳流，巍巍伊阙山。高冈碣崔嵬，双阜夹长川。素石何磷磷，水禽浮翩翩。远涉许颍路，顾思邈绵绵。郁陶怀所亲，引领情缅然。,0
Ming,王粹,解任上马太守 其一,谁言西粤满城花，我到东江日已斜。古洞云深藏怪石，晚林风烈蹙归鸦。宦途牢落心偏急，王事驰驱鬓易华。惟有黄堂清夜月，馀光垂照散人家。,5
Ming,方应选,赠张兼之 其一,鹴裘一醉坐寒风，剑气横秋曙色空。此夜江城留别处，霜林点点落丹枫。,5
Song,上官良史,其二,独树临江古。,3
WeiJin,僧慧远,庐山东林杂诗（《诗纪》云。一作游庐山。）,崇岩吐清气，幽岫栖神迹。希声奏群籁，响出山溜滴。有客独冥游，径然忘所适。挥手抚云门，灵关安足辟。流心叩玄扃，感至理弗隔。孰是腾九霄，不奋冲天翮。妙同趣自均，一悟超三益。,0
Qing,王慧,其三,溪流绕巉岩，一苇去不息。沙濑清且浅，水底见竹色。文石无岁年，山根浸历历。谷鸟鸣转幽，溯洄安所极。水花爱明净，绝境杳难即。可有浣纱人，一笑似相识。,6
WeiJin,湛方生,灵秀山铭,岩岩灵秀，积岨幽重。傍岭关岫，乘标挺峰。桂柏参干，芝菊乱丛。翠云久映，爽气晨蒙。笼笼疏林，穆穆闲房。幽室冬暄，清荫夏凉。神木奇生，灵草真香。云鲜其色，风飘其芳。可以养性，可以栖翔。长生久视，何必仙乡。,0
Qing,尹推,挽都处士（庆星）,我怜都处士，良善一乡推。有子皆能学，无田可救饥。昔年曾荷款，平日每相思。奄忽幽明隔，薤歌老泪垂。,6
WeiJin,潘岳,思子诗,造化甄品物，天命代虚盈。奈何念稚子，怀奇陨幼龄。追想存仿佛，感道伤中情。一往何时还，千载不复生。,0
Yuan,李鹏,鬼首法刀歌,犴狴云黑风怒号，古柏下荫青天高。白头狱卒气如虎，示我鬼首之法刀。刀光闪闪展秋练，朱发苍髯飒青面。玄冥使者为护持，一夕蟠空起雷电。雷公霹雳电光微，恨血漠漠青燐飞。妖狐跳梁天狗吠，北斗白日无晶辉。君不见东南群盗方驰突，黄牛峡西更仓卒。酒酣激烈风火生，我欲持刀待明发。青灯荧荧古狱中，起来搔首乱飞蓬。还君此刀泪沾臆，呜呼壮士今沈郁。,4
Tang,尹鹗,何满子,云雨常陪胜会，笙歌惯逐闲游。锦里风光应占，玉鞭金勒骅骝。戴月潜穿深曲，和香醉脱轻裘。方喜正同鸳帐，又言将往皇州。每忆良宵公子伴，梦魂长挂红楼。欲表伤离情味，丁香结在心头。,2
Qing,方婉仪,期诸娣姒茶话,旧家门巷草新生，岁岁春风不世情。已办月团三百片，好为同听煮茶声。,6
Yuan,李士瞻,始余发京师时已闻河南平章公克复济南渠魁就擒计益都之寇可不烦馀力而下矣夫大将系国家安危行当慎重为宗社计舟中有怀援笔为赋是又不能不留情也大将名察罕特穆尔字廷瑞云,久闻大将下山东，一战名成破竹中。调度敢烦廊庙计，畴咨仍藉相臣功。宣光接武扬先烈，方虎联勋振古风。宗社有灵须慎重，毋劳亲手定雌雄。,4
WeiJin,郭璞,其七,晦朔如循环，月盈已复魄。蓐收清西陆，朱羲将由白。寒露拂陵苕，女萝辞松柏。蕣荣不终朝，蜉蝣岂见夕。圆丘有奇章，钟山出灵液。王孙列八珍，安期炼五石。长揖当途人，去来山林客。,0
Ming,方拱乾,早起,长夜厌朝眠，暾光到枕先。家无烦老事，人爱早晴天。研洗和冰墨，炉温隔夕烟。惺惺平旦气，孤坐倍泠然。,5
Ming,丁寿岗,金城东轩次韵,金城公馆里，重到十年间。庭树依然立，墙花宛尔闲。人皆新面目，地是旧江山。我欲留连去，周咨奈紧关。,5
Ming,叶纨纨,哭亡妹琼章 其一,病里俄惊报讣音，狂风号野正凄阴。归来哭向残妆处，冷月寒花泪滴深。,5
Ming,文敬仝,挽蔡懒斋,纵横老笔大如椽，对策天庭贾董前。千首新诗光北斗，一生勋业上凌烟。韦家经术循规范，郭宅簪缨辉后先。早岁驰名推物议，暮年知足返湖田。盟鸥心断青云梦，高枕身闲绿野眠。鵩赋忽成人已去，马蹄还认石曾镌。为公休洒倾河泪，四绝螭头万古传。,5
Tang,王岳灵,闻漏①,建礼含香处，重城待漏臣。徐闻传凤诏，晓唱辨鸡人。银箭残将尽，铜壶漏更新。催筹当午夜，移刻及三辰。杳杳从天远，泠泠出禁频。直疑残漏曙，肃肃对钩陈。,2
WeiJin,石崇,赠枣腆诗,久官无成绩，栖迟于徐方。寂寂守空城，悠悠思故乡。恂恂二三贤，身远屈龙光。携手沂泗间，遂登舞雩堂。文藻譬春华，谈话犹兰芳。消忧以觞醴，娱耳以名娼。博弈逞妙思，弓矢威边疆。,0
Ming,丁文瑗,述怀,痛说江城破，于今已卅年。丹心终不改，白发幸能全。薇蕨拌生采，衣冠敢死捐。顽民嗤我是，论定盖棺前。,5
Ming,王嘉谟,夏夜独立,阴阴云雾合，帘栊更冂冂。幽人犹未眠，独立馀花影。遥听辘轳声，微风起古井。,5
Yuan,三宝柱,西岘山,萧瑟西风木叶残，千岩万壑斗苍颜。画工胸次分明处，写出斜阳影外山。,4
Yuan,王国器,踏莎行,润逼疏棂，寒侵芳袂。梨花寂寞重门闭。检书剪烛话巴山，秋池回首人千里。记得彭城，逍遥堂里。对床梦破檐声碎。林鸠呼我出华胥，恍然枕石听流水。,4
NanBei,范云,奉和齐竟陵王郡县名诗（沈约、王融同赋。）,抚戈金城外，解佩玉门中。白马腾远雪，苍松壮寒风。临泾方辨渭，安夷始和戎。取禾广田北，驱兽飞狐东。新城多雉堞，故市绝商工。海西舟楫断，云南烟雾通。罄节畴盛德，宣力照武功。还饮渔阳水，归转杜陵蓬。,1
Tang,方干李主簿,改令①,措大吃酒点盐，将军吃酒点酱。只见门外著篱，未见眼中安鄣。措大吃酒点盐，下人吃酒点鲊。只见半臂著襕，不见口唇开裤。,2
Ming,方弘静,东岩,岩端曙日晖，岩下启松扉。流水不知处，幽禽相与飞。青山常对席，白发久忘机。试与西邻叟，携壶上翠微。,5
Song,古成之,临卒书诗,物外乾坤谁得到，壶中日月我曾游。留今留古曾留得，一醉浮生万事休。,3
Yuan,吴师道,和黄晋卿客杭见寄二首 其一,一从君客江城去，诗思凄凉酒盏空。天末倚楼孤岫雨，春深闭户落花风。半生正坐才名误，万里谁怜意气同。坐忆王孙咏《招隐》，萋萋草色向人浓。,4
Yuan,李震器,上廉访司,心持藻鉴手持衡，明察秋毫判断平。节操风霜雪松劲，襟怀冰月驿梅清。云开雾捲星河绕，雷厉风飞海岳惊。倘为儒流坚砥柱，回澜一力赖宗盟。,4
Yuan,申屠衡,绝句,青锁春閒漏点迟，博山香煖翠烟微。隔帘谁撼金铃响，知是花间燕子归。,4
Tang,李颀,西亭即事,桃李皆开尽，芳菲渐觉阑。鸟声愁暮雨，花色疑春寒。倚石攀藤蔓，窥林数竹竿。葛巾常半著，何处似当閒。,2
Ming,方维仪,秋雨吟,高楼秋雨时，事事异往昔。骨肉东南居，田畴稻不获。树叶色将变，寒虫语幽石。孤愁多苦心，四顾成萧索。云暗远山峰，独坐苔阶夕。,5
Yuan,李行道,混江龙,毕罢了浅斟低唱。撇下了数行莺燕佔排场。不是我攀高接贵。由他每说短论长。再不去卖笑追欢风月馆。再不去迎新送旧翠红乡。我可也再不怕官司勾唤。再不要门户承当。再不放宾朋出入。再不见邻里推抢。再不愁家私营运。再不管世事商量。每日价喜孜孜一双情意两相投。直睡到暖溶溶三竿日影在纱窗上。伴着个有疼热的夫主。更送着个会板障的亲娘。,4
Ming,王叔英,游委羽山,仙子何年升碧落，至今洞口拥晴云。束薪煮石无为侣，独倚空山到夕曛。,5
Yuan,丁复,其二,松发净于沐，石牙寒作棱。放行忧世者，请浴下廊僧。落日谁能系，浮云不可凭。佛前应堕泪，不灭有长灯。,4
Qing,尤维雄,辰溪,秀绝辰溪县，冈峦列市阛。流分九江水，郭绕五城山。大酉能探策，丹砂好驻颜。缮完应有术，烽火近诸蛮。,6
Ming,方勉,酬赠参将张公惠剑,辕门大冶蔼祥光，并铁花镕百鍊刚。虹见晴空归匕首，蛟藏秋水铸干将。金镮雪柄誇新制，宝鞘绒绦尽巧妆。带雾持来意何厚，从教官道绝豺狼。,5
Song,王仲甫,留京师思归,黄金零落大刀头，玉箸归期划到秋。红锦寄鱼风逆浪，碧箫吹凤月当楼。伯劳知我经春别，香蜡窥人一夜愁。好去渡江千里梦，满天梅雨是苏州。,3
NanBei,萧衍,其三,朱日光素冰，黄花映白雪。折梅待佳人，共迎阳春月。,1
Qing,于祉燕,晴沙,晴沙此遥瞩，烟渚翔水禽。观其自得意，颇似余初心。中年与世接，触物怀忧襟。因狂遂成谤，举踵多沈吟。有时吐奇气，蒿目对山林。汗漫九垓外，谁复论知音？,6
Song,方来,其二,东溪有人豪，调古谁能续。我来荐芳馨，黄花清可掬。想公怜世人，翻覆变凉燠。至今嫉邪书，字字凛寒玉。,3
Ming,毛绍龄,舟泊断藤峡,风色萧萧月影残，长湍深夜听潺湲。青山列戟无人处，笑有孤舟一枕寒。,5
NanBei,陆琼,还台乐①,蒲萄四时方醇，琉璃千钟旧宾。夜饮舞忱销烛，朝醒弦促催人。春风秋月恒好，驩醉日月言新。,1
Tang,宋璟,奉和圣制送张说巡边,帝道薄存兵，王师尚有征。是关司马法，爰命总戎行。画阃崇威信，分麾盛宠荣。聚观方结辙，出祖遂倾城。圣酒江河润，天词象纬明。德风边草偃，胜气朔云平。宰国推良器，为军挹壮声。至和常得体，不战即亡精。以智泉宁竭，其徐海自清。迟还庙堂坐，赠别故人情。,2
Ming,方献夫,其九,问径随春草，飞筇卧午云。归来陶靖节，多病沈休文。水气单衣称，松阴小簟分。悠然天地别，白日绝尘纷。,5
WeiJin,陆机,庶人挽歌辞,陶犬不知吠，瓦鸡焉能鸣。安寝重丘下，仰闻板筑声。埏埴为涂车，束薪作刍灵。,0
Qing,方尔谦,贺刘老太太九十生日寿联,天教季子报春晖，红药当阶，庆老母百年长寿；笑看诸孙能夜读，青藜照眼，佑儒林三世人家。,6
NanBei,高昂,赠弟季式诗,怜君忆君停欲死，天上人间无可比。走马海边射游鹿，偏坐石上弹鸣雉。昔时方伯愿三公，今日司徒羡刺史。,1
Yuan,汪鑫,其二,清歌袅袅逐樵行，度岭穿云一径深。欲访仙人知有路，棋声只在此山阴。,4
Ming,叶汉,侄宗侯邀游七星岩偕张副宪历观岩洞奇胜尽夕而还谩赋二十六韵,羁居如系匏，岑岑意不悦。言拉素心人，看山出城阙。一苇航清津，肩舆周以折。初望七星峰，亭亭当面列。翠飞乱云烟，连绵更断绝。窈窕数回环，逡巡见洞穴。偃仰出蛟虬，天花到点缀。心目划然惊，摇头还咋舌。道人跪陈词，此是初搆结。渐入渐怪殊，一洞更一闑。敞者如国门，幽者如奥渫。或如刻丹楹，或如镂锦楶。舞凤乍翻翔，蜕龙神变谲。天豁星累垂，地危鳌奋烈。锷锷柱凌冰，层层空积雪。七洞迂嵁岩，三门抗岌巀。沿旁户牗开，未可穷凹凸。顾睨转千姿，神形不暇接。陟降历餔昏，疲劳忘蹩𨇨。喟然念元工，巧机何太泄。九州有是观，丘壑总成劣。僻置万里遥，寻常作标揭。大泄还大藏，至巧如至拙。疑是巨灵心，苦厌世尘亵。此游惬此生，难为众人说。所恨尚樊笼，山灵应咄咄。,5
Ming,王寅,过休阳访查八十不遇二首 其一,桃李山城未落花，怀君来访听琵琶。定随年少青钱伴，何处妖姬卖酒家。,5
WeiJin,刘妙容,宛转歌,月既明，西轩琴复清。寸心斗酒争芳夜，千秋万岁同此情。歌宛转，宛转声已哀。愿为星与汉，光景共徘徊。悲且伤，参差泪成行。底红掩翠方无色，金徽玉轸为谁锵？歌宛转，宛转结复悲。愿为烟与雾，氤氲共容姿。,0
Ming,王猷,题春日载阳卷寿虚舟邓大参初度,旭日正晴明，遥天祝颂声。孤思先帝许，分部百蛮平。曲奏南飞雀，乔迁出谷莺。趣装群望切，未便洛英盟。,5
Ming,王崇简,其二,殉国曾闻有数公，犯颜敢谏向来同。卫宫几见杨文义，伏辇还逢嵇侍中。荆棘荒凉悲夜月，蟪蛄哀怨吊秋风。至今箕尾光难灭，古木寒烟恨不穷。,5
Ming,卞邦本,其三 月河,一沼湾湾类月形，个中清水玉壶清。不容渔父来垂钓，惟许主人频濯缨。,5
Tang,王翰,子夜春歌（一作相和歌辞 子夜春歌）,春气满林香，春游不可忘。落花吹欲尽，垂柳折还长。桑女淮南曲，金鞍塞北装。行行小垂手，日暮渭川阳。,2
Song,淳熙太学生,刺陈贾,周公大圣独遭谤，元晦真贤亦被讥。堪叹古今两陈贾，如何都把圣贤非。,3
Yuan,昂吉,钓月轩以旧雨不来今雨来分韵得来字,经年不见顾徵士，长忆花前共举杯。一路凉风吹酒醒，满船秋雨载诗来。楼头杨柳参差见，池上芙蓉取次开。独立水光山色里，双双白鸟忽飞回。,4
Yuan,宋无,月上人还西湖,南峰归度夏，旧业在烟霏。半夜闻清磬，一灯明翠微。云萝寻寺远，猿狖见人稀。想到经行处，天花绕锡飞。,4
NanBei,朱超,夜泊巴陵诗,月夜三江静，云雾四边收。淤泥不通挽，寒浦劣容舟。回风折长草，轻冰断细流。古村空列树，荒戍久无楼。,1
Ming,王希旦,僧院访蔡可泉荅庄石山来韵,我欲重来此，君能几日留。居然人外境，已似故乡秋。别院幽芳杂，诸天色界浮。都无簪组意，犹自问归不。,5
Yuan,宋梅洞,哭岳王,天意只如此，将军重可伤。忠无身报主，冤有骨封王。苔雨楼樯暗，花风庙路香。沉思百年事，挥泪对斜阳。,4
Ming,天目游人,宿重云庵,烟萝一径通，宴坐白云中。树影晴浮水，秋声半在空。疏钟山际月，高枕竹边风。竟夕浑无寐，清谈对远公。,5
Song,王周,其三 清涟閤,照影翻窗绮，层纹滉额波。丝青迷岸柳，茸绿蘸汀莎。片雪翘饥鹭，孤香卷嫩荷。凭栏堪入画，时听竹枝歌。,3
Qing,王珣,关索岭汉将军庙,当年阃外鼓南行，回首氓宫是未央。宛马徒闻疲苜蓿，冽泉今见浸苞稂。但知臣节风霜苦，岂计勋名日月光？世道升沉皆有数，从他耳食史臣荒。,6
Yuan,宋无,铜陵五松山中,樵声闻远林，流水隔云深。茅屋在何处，桃花无路寻。身黄松上鼠，头白竹间禽。应有仙家住，避秦来至今。,4
Song,王初,自和书秋,陇首斜飞避弋鸿，颓云萧索见层空。汉宫夜结双茎露，阊阖凉生六幕风。湘女怨弦愁不禁，鄂君香被梦难穷。江边两桨连歌渡，惊散游鱼莲叶东。,3
WeiJin,应玚,校猎赋,乃命有司，巡士周寻。寻虞莱野，三扈表禽。北弥大陆，南厉黄涔。,0
Song,王山,其三,小巷朱桥花又春，洞房何事不归云。二年前过曾携手，今日重来忽见坟。香魄已飞天上去，凤箫犹似月中闻。纵然却入襄王梦，会向阳台忆使君。,3
Yuan,甘泳,晚立黄洲,今度阑干倚，苍茫入暮天。碧溪分市井，华屋乱云烟。钟隔春来树，灯流夜去船。惜哉题柱壮，琴动凤凰弦。,4
WeiJin,张载,赠司隶傅咸诗,皇灵阐曜，流英敷醇。苞光含素，以授哲人。于赫洪烈，实子厥真。虑该道机，思穷妙神。汪穆其度，焕蔚其文。实茂成秋，华繁荣春。清藻既振，乃郁乃彬。德风云畅，休声响震。（一章）侔踪古昔，越轨曩朝。外骇方域，内冠皇僚。峨峨峻极，谁其能超。出莅宰守，播化丞苗。入毗帝猷，翼赞均陶。道殊颜孔，勋拟伊皋。（二章）太上立本，至虚是崇。猗欤清规，允迪斯冲。韬纳无方，以光徽融。嗟我昏曚，怀贤仰风。（三章）思存豫属，厕于末徒。沐浴芳源，仪形训模。重仞幽秘，愿陟其涂。（四章）彼海汤汤，涓流所归。鳞宗龙翔，鸟慕凤飞。瞻顾高景，曷云能违。未见君子，载渴载饥。（五章）,0
Tang,朱子奢,五言早秋侍宴应诏,殿阁炎光尽，池台爽气归。荷香风里歇，树影日中衰。蝉声出林散，鸟路入云飞。承恩方未极，无由驻落晖。,2
Ming,王邦畿,春郊,闭门日以久，出郭尚鸣莺。为爱清溪色，春风绿草生。云低沧海树，潮上夕阳城。何处山中叟，独闻伐木声。,5
Qing,尹鑴,登赤土岘。离都西岳。次第在眼,穿林竟日出嵚丘，忽得平川散我愁。一天烟雨人间世，千里山河帝王州。苍茫树水无边景，历落郊原不尽秋。借问吾亲何处住，白云南畔小江流。,6
Ming,尹嘉宾,前湖诗,前湖何氏七娘子，骂贼不污殉节死。湖上鸳鸯不敢游，湖中莲花无并头。,5
Yuan,李文蔚,么篇,罢波我枉舍了火也似热热的一丹心。早没了我镜也似朗朗的双明目。可着谁养赡我这七尺之躯。想弟兄每虎据了山东路。则撚了个不出力的燕青去下。,4
Ming,王佐,舟次金陵和丁郎中席间韵①,君才如倚马，我意似亡羊。闽海朱幡贵，江天白发长。三春淮上舫，一笑客边觞。感此二难念，中情岂敢忘。,5
Tang,吴融,奉和御制（一本有幸岳寺三字）,岳寺清秋霁，宸游永日闲。霓旌森物外，凤吹落人间。玉漱穿城水，屏开对阙山。皆知圣情悦，丽藻洒芳兰。,2
Tang,蜀宫群仙,王母,沧海成尘几万秋，碧桃花发长春愁。不来便是数千载，周穆汉皇何处游。,2
Qing,毛士钊,鱼翅,击浪排空后，游鳞鼓翼时。清风生两翅，至味出双鳍。剔作条条玉，镕成细细丝。芬芳浮鼎俎，燕饮乐咸宜。,6
Ming,王健,题湖南处士卷,湖南结屋水云间，十里平湖抱岸还。日落沙明开玉镜，芙蓉倒浸郭公山。,5
Tang,司马扎,感古,九折无停波，三光如转烛。玄珠人不识，徒爱燕赵玉。祖龙已深惑，汉氏远徇欲。骊山与茂陵，相对秋草绿。,2
Song,王曾,其十三,人畏轩台久，春归雨泽多。,3
Song,王志道,其三,雨过天青似蔚蓝，碧云收入鳠鱼潭。蚕姑举手交相庆，趁得新晴老却蚕。,3
Yuan,孔文卿,混江龙,想挟人捉将。相持厮杀数千场。则落得披枷带锁。枉了俺展土开疆。信着个挟天子令诸侯紫绶臣。待损俺守边塞破敌军铁衣郎。俺与你扫除妖气。洗荡妖氛。不能够名标簿上。刬地屈问厅前。想儿曹歹谋帝王前。不由英雄泪滴枷梢上。想着俺掌帅府将军一令。到不出的坐都堂约法三章。,4
Yuan,吴氏女,病中荅郑生诗 其一,泪珠滴滴湿香罗，病里芳肌瘦减多。莫怪夜来春梦浅，不知今日定如何。,4
Yuan,任士林,用子行韵简周景远应奉,供奉平生酒，中郎绝代书。自便青琐直，未放碧山居。辈行人谁在？行藏意自如。丝纶须世掌，曾识典坟初。,4
Tang,王涯,其五,洞房今夜月，如练复如霜。为照离人恨，亭亭到晓光。,2
Tang,李吉甫,杭州径山寺大觉禅师碑铭,水无动性，风止动灭。镜非尘体，尘去镜澈。众生自性，本同诸佛。求法妄缠，坐禅心没。如来灭后，谁證无生。大士密授，真源湛明。道离言说，法润根茎。师心是法，无法修行。我体本空，空非实性。既除我相，亦遣空病。誓如乳毒，毒去味正。大师得之，斯为究竟。何有涅槃，适去他方。教无生灭，道有行藏。不见舟筏，空流大江。苍苍遥山，成道之所。至人应化，万物皆睹。报尽形灭，人亡地古。刻颂丰碑，永存涧户。,2
Tang,宋鼎,送贺秘监归会稽诗,紫气朝明主，丹丘送老臣。谁知探穴处，更有散金人。陌上神仙日，城东梅柳春。遥知归隐处，烟浪隔嚣尘。,2
Ming,方以智,独往,同伴都分手，麻靴独入林。一年三变姓，十字九椎心。听惯干戈信，愁因风雨深。死生容易事，所痛为知音。,5
Qing,王淑,夏夜偶成,窣地湘帘夜气清，映阶碧草雨初晴。裁成白纻翻新曲，思与红莲订旧盟。明月入怀摇绮扇，露华如雨湿桃笙。曲阑倚遍浑无语，照见幽情只短檠。,6
Yuan,孟淳,题高尚书夜山图 其一,月底江山如画好，楼中几席与秋清。剡平不到高人手，一段风流可得成。,4
Yuan,王钝,丙寅春三月至皂林驿晨霜如雪,江南三月半，草际尚铺霜。料峭人犹怯，乖违事可伤。春风虚馆舍，冬月旧衣裳。总是调元责，何劳问彼苍。,4
Tang,李彦远,采桑①,采桑畏日高，不待春眠足。攀条有馀态，那矜貌如玉。千金岂不赠，五马空踯躅。何以变真性，幽篁雪中绿。,2
Qing,丁之翘,洞庭春色 怀周铁珊,秋色佳哉，四无人影，独上南楼。看远山如浪，疏林似戟，暮烟成海，那不牵愁？况值西园清梦断，正霜冷、湖光千里秋。斜阳外，层层枫树赤，谁是长洲？算来几多程路，总只是、楚尾吴头。想虎邱烹茗，洞庭尝橘，有时闲著，定买渔舟。笠泽苏台频访旧，问角里、先生家在不？何时醉罢，能听君、细说也当同游。,6
Qing,方悦鲁,挽张之洞联,卅载领封疆，坐镇东南，兴利兴学，人情岂同好恶，当兹时局，一柱独擎，寰海致升平，无愧盛名盈宇宙；两朝持宰辅，经纬区夏，立德立言，天下倚为安危，胡不慭遗，大星遽陨，旧僚增感痛，追维绘像肃清高。,6
Ming,释大述,过天池废寺,迥绝秋山上，翻因废寺登。松涛犹作梵，萤火似传灯。日冷埋尘佛，云孤守殿僧。放生闻自昔，池水漫空澄。,5
Tang,嵩山女,其二,葛洪还有妇，王母亦有夫。神仙尽灵匹，君意合何如。,2
Qing,丁杰,松溪县大堂联,狱讼关心，唯愿百姓小民莫来此地；疮痍满目，却愧万间广厦欲建何时。,6
Yuan,□璿,送李中父使征东,思亲怀着几年心，上马眉舒喜不禁。津吏挐舟迎鸭水，藩王颁历到鸡林。地偏东极春容盛，潮长南边海气阴。轩冕天廷多俊杰，莫从里社便浮沉。,4
Song,王十朋,表叔陈景韶挽词 其一,问舍求田事，元龙意本轻。功名孤壮志，诗酒送平生。李密伤为弟，刘牢喜有甥。诗书已三世，二子盍升卿。,3
WeiJin,棘据,五言诗,凉风动玄帐，明月皎素辉。,0
Ming,王世贞,其二,积雪映空明，轻寒入帝城。蕊珠飘榭冷，妆粉委尘轻。玉履惟传迹，瑶台何处行。梅花与柳絮，知是总伤情。,5
Tang,岑真人,传付心诀再歌,水神投金碧，乾坤日月精。坎离为既济，三才显其名。阳数居阴杀，阴数归阳刑。欲知颠倒术，相克是相生。若修诸八石，千万无一成。欲觅真道者，壬癸上寻庚。,2
NanBei,何胤,皇太子释奠诗,灵象既分，神皇握枢。其降曰命，有书有图。化彰礼乐，教光典谟。五经夤序，七纬重敷。（一章）保氏述艺，乐正奠师。良玉缘琢，务德由咨。雅沿俗化，风移运迟。道不云远，否终则夷。（二章）下武增辉，烝哉体圣。三极彝伦，九服骘政。文以止戈，学以流镜。国崇上庠，人思下竞。（三章）昭昭储后，悊秀克明。徽若稽古，体睿申情。往行内洁，前言外清。纡光隆业，让龈胶庭。（四章）敷奥折文，悦书敦史。六诗开滞，三易机理。光耀程辉，华翻丽起。尊圣明贤，释兹敬礼。（五章）仪形初盥，容祗荐陈。罍鬯清飨，俎实芳礼。登歌奏阕，有司告神。以介景福，庆无不臻。（六章）祝史赞撤，敛圭轩燕。笙镛列阶，展声宿县。舞节金石，歌依越练。交袖折羽，流龠清殿。（七章）傧仪接贽，相诏初筵。峨峨台弁，灼灼藩蝉。时英整笏，胄子端篇。大观在上，于斯盛焉。（八章）云行雨施，品物甄流。敷荣散春，兰芬曜秋。道洽虽均，蒙固难周。进垂智效，退惭山丘。（九章）,1
Qing,文廷式,涂中却寄京师诸友,缁尘染素衣，游子遽言归。泛泛水春色，行行山夕晖。放怀抄酒谱，惜别轸琴徽。尚愧逃名者，曾观杜德机。,6
Ming,史羊生,闺思,秋来庭院夜生凉，络纬声多思更长。莫向交河啼汉垒，寒衣捣尽未成装。,5
Qing,王士禛,阮亭秋霁有怀西山寄徐五,孤亭新霁后，藤竹夜凉生。忽忆西峰寺，曾经采药行。夕阳云木秀，秋雨石泉清。不见烟霞侣，相思空复情。,6
Yuan,王祎,越上别陈子隽,十载论交久，相亲若弟兄。同为天上客，复此越中行。暑雨田苗秀，斜阳驿树明。分携亦常事，此别各关情。,4
Ming,王建中,宫词,绣得鸳鸯不上衣，懒临青镜画双眉。閒来女伴低声唤，同往南宫看奕棋。,5
WeiJin,庾阐,江都遇风诗,天吴踊灵壑，将驾奔冥霄。飞廉振折木，流景登扶摇。洪川伫宿浪，跃水迎晨潮。仰盻蹙玄云，俯听聒悲飙。,0
Ming,尹舜举,其四,见说秦城万里遥，还闻蜀道朱颜凋。旅游自古称其险，羁思如今觉共迢。已叹龙蛇归大泽，还怜孔翠望清霄。玉人何处凭高阁，心似征鸿日夜翘。,5
Ming,卞荣,林良双雁图为王学士廷贵兄廷彦赋,林君善画天下无，海注墨汁倾金壶。金门承诏屡挥洒，馀子碌碌非吾徒。既不画丹凤栖碧梧，又不画文鸳依绿蒲，特作槐堂双雁图。凉风飒飒吹黄芦，一雁俯啄秋江菰，一雁翘首如相呼。乘轩耻随卫懿鹤，化舄懒逐王乔凫。吾知林君有深意，此图将以比兄弟。槐堂兄弟今二难，同德同心本同气。芳名岂但动一时，胜事终当传百世。丹青我已重林君，手足谁能似王氏。宣王有道美鸿雁，周公多才赋棠棣。顾予浅薄敢题诗，三月紫荆花底醉。,5
NanBei,王泰,赋得巫山高诗,迢递巫山竦，远天新霁时。树交凉去远，草合影开迟。谷深流响咽，峡近猿声悲。只言云雨状，自有神仙期。,1
Song,毛直方,悼亡 其一,从事龟山亦偶然，宁知长别恨终天。当时去就商量错，不似牛衣十八年。,3
Tang,李适,宸扆台衡二铭 其一 宸扆铭,天生蒸人，性命元淳。嗜欲交驰，利害糺纷。无主乃乱，树之以君。九域茫茫，万情纭纭。目不备睹，耳不备闻。睹之闻之，矧又非真。事失其源，道远莫亲。理得其要，化行如神。失源维何，不自正身。正身之方，先诚其意。罔纵尔欲，罔载尔伪。体道崇德，本仁率义。必信若寒暑，无私象天地。感而遂通，百虑一致。任人之术，各当其器。舍短从长，理无求备。事多总集，众才咸遂。知而必任，任而勿贰。以天下之目为鉴，我鉴斯明。以天下之心为谋，我谋则智。求贤惟广，辨理惟精。逆耳咈心，必嘉乃诚。顺旨苟容，亦察其情。斥去奸谀，全固忠贞。先人立言，为代作程。谔谔者昌，唯唯者倾。系以兴亡，曷云其轻。承天子人，夫岂不贵。伊昔哲王，夙夜祗畏。驭朽为戒，纳隍为志。神将害盈，天匪假易。四海为家，夫岂不富。伊昔哲王，勤俭固陋。土阶罔饰，露台罢构。远奇技淫巧，放珍禽异兽。敬之慎之，天其永佑。欲令必行，顺人之情。欲诚必著，清己之虑。心无亿诈，事必忠恕。凡将有为，靡不三思。喜怒以节，动静以时。毫釐或差，祸福亦随。慢易厥初，悔其曷追。刑不可长，武不可恃。作威逞势，厉阶斯起。垂旒蔽明，黈纩塞耳。含宏光大，是以为美。覆之如天，爱之如子。仁心感人，率土自理。嗟予寡昧，嗣守丕图。寇戎荐兴，德化未孚。大业兢兢，其敢以渝。俯察物情，仰稽典谟。作戒斯言，寘于坐隅。,2
Tang,江陵士子,寄故姬①,阴云羃羃下阳台，惹著襄王更不回。五度看花空有泪，一心如结不曾开。纤萝自合依芳树，覆水宁思返旧杯。惆怅高丽坡底宅，春光无复下山来。,2
Qing,王倩,百字令 叠韵送淳斋先生之邗上，兼谢联额之赠,杖履春风，得几回亲侍，便歌折柳。只有芙蓉湖上月，随著文星西走。鹤馆听萧，荷塘打浆，合唤神仙偶。元龙气盛，高吟醉酌金斗。漫夸围解青绫，词翻红豆，画虎终疑狗。何意报琼重握管，不怕汗挥襟肘。笔势腾虹，墨光浮茧，福薄难消受。留公不住，花前再拜稽首。,6
WeiJin,刘谧之,下也赋（疑即宠郎赋庞郎赋迷赋之误）,头戴鹿心帽，足著狗皮靴。面傅黄灰泽，髻插芜菁花。男女四五人，皆如烧虾蟆。,0
WeiJin,潘尼,皇太子集应令诗,圣朝命方岳，爪牙司北邻。皇储延笃爱，设饯送远宾。谁应今日宴，具惟廊庙臣。置酒宣猷庭，击鼓灵沼滨。沾恩洽明两，遭德会阳春。羽觞飞醽醁，芳馔备奇珍。巴渝二八奏，妙舞鼓铎振。长袂生回飙，曲裾扬轻尘。,0
NanBei,谢庄,其四 歌青帝（三言。依木数。）,参映夕，驷照晨。灵乘震，司青春。雁将向，桐始蕤。柔风舞，暄光迟。萌动达，万品新。润无际，泽无垠。,1
Yuan,王冕,次韵答樊山四首 其一,余生百计拙，世事复何言？得句閒题石，忘机或灌园。每怜鱼涸辙，多见鹤乘轩。薄暮山风急，秋声处处繁。,4
Yuan,王实甫,山坡羊,云松螺髻，香温鸳被，掩香闺一觉伤春睡。柳花飞，小琼姬，一片声雪下呈祥瑞。把团圆梦儿生唤起。谁，不做美？呸，却是你！,4
Yuan,王秉钧,题武乡南山庙,古殿枕清漳，遥冈壮武乡。泉灵通势远，林茂接天长。民受年年赐，神安世世香。为言贤令尹，时复到岩廊。,4
NanBei,顾野王,筝赋,调宫商于促柱，转妙音于繁弦。既留心于别鹤，亦含情于彩莲。始掩抑于纨扇，时怡畅于升天。,1
Ming,王良佐,舟次,社公祠前五日雨，白马湖头三尺潮。客子掀篷正无赖，隔船何处一声箫。,5
Tang,僧灵辨,又嘲,众僧本来斋洁，故当餐饭进蔬。道士唯当醮祭，应须酌醴焚鱼。,2
Song,刁约,游五泄山,西源穷尽到东源，直注层崖五磴泉。真境无繇追汗漫，胜游聊得弄潺湲。风生虎啸层岩底，月上猿啼古木巅。祇待归休林下去，来同灵默此安禅。,3
Tang,吴武陵,龙虎山,龙虎山中紫翠烟，青精颜色四时妍。桃枝惯见花成实，瀛岛宜闻海变田。五斗米仙真有道，一神楼药岂无缘。秋风吹绿茂陵草，的的黄金飞上天。,2
Qing,王世琛,英州道中寄大兄,江岸草萋萋，愁悬落日低。天涯两兄弟，客路各东西。眠食知何似，音书莫懒题。遥怜端水上，惟听子规啼。,6
Qing,王倩,江神子 归吴门舟中作,隔宵相约戴星行。醉难成。梦难成。草草妆梳、吹烛等鸡鸣。不是征人留不住，有无数，暗愁生。芙蓉湖水接天平。望归程。算归程。帆饱东风、已过短长亭。多谢龙山相送远，林缺处，一螺青。,6
Tang,曲瞻,奉和九月九日登慈恩寺浮图应制,扈跸游玄地，陪仙瞰紫微。似迈铢衣劫，将同羽化飞。雕戈秋日丽，宝剑晓霜霏。献觞乘菊序，长愿奉天晖。,2
Tang,李深,其三,羽客无姓名，仙棋但闻见。行看负薪客，坐使桑田变。怀古正怡然，前山早莺啭。,2
Ming,王景,瑶台玩月,瑶台台上秋月明，瑶台台下秋水清。道人持杯待月出，气压泰华吞沧溟。嫦娥靓妆倚东井，碾破琉璃几千顷。兴来吸尽金叵罗，舞袖裴徊弄清影。衷肠激烈问青天，何似当年李谪仙。迢迢云海望不极，不知天上今何年。玉阶桂花下如霰，瑶光欲堕明星烂。微霜漂漂沾人衣，城上乌啼知夜半。,5
Yuan,周南老,顾野王墓,迢迢越溪水，映带楞伽山。清寂气所穷，郁郁佳城环。野王识龙穴，卜兆于其间。平地不起坟，乃知防后艰。癖爱山水胜，清兴殊不悭。丹青更称绝，犹得留尘寰。,4
Qing,王畿,送嵇漪园之黔蜀,江头杨柳草芊芊，何事临岐更茫然。匹马短衣愁去路，高堂老母望归年。荒鸡频破沧江梦，鼙鼓犹惊紫塞天。漫把文章论巴蜀，乌蛮落照夜郎烟。,6
Tang,蜀太后徐氏,丹景山至德寺,周回云水游丹景，因与真妃眺上方。晴日晓升金晃曜，寒泉夜落玉丁当。松梢月转琴栖影，柏径风牵麝食香。虔煠六铢宜铸祝，惟祈圣祉保遐昌。,2
Ming,王琅,秦宫,大药难归海上船，沙丘龙寝已长年。如今岛里藏元屑，留得君王几度仙。,5
Song,上官良史,其五,海天腊尽冻初融。,3
Qing,释巨赞,与耶回两教徒论人生,至理原非二，横分疵与醇。物心谁造作，善恶漫陶钧。天国知何处，人间故有春。辞家为表法，上帝亦孤身。,6
Tang,王缙,送孙秀才（以下二首，一作王维诗）,帝城风日好，况复建平家。玉枕双纹簟，金盘五色瓜。山中无鲁酒，松下饭胡麻。莫厌田家苦，归期远复赊。,2
Tang,朱邺,落叶赋,众木森沈。岁暮秋深。日黯黯以斜度。风悄悄而乱吟。乔枝邈以架迥。坠叶槭以辞林。眷彼摇落。夫何萧索。形宛转而断连。状徘徊以斜却。枝稍高而飞远。条渐疏而阴薄。逗凉空以伴萤。绕明月而惊鹊。或散漫于原野。或摇飏于楼阁。尔其下自幽谷。高陨山椒。叶何树而不坠。树何叶而不凋。拥玉砌以初聚。值金风而复摇。浮于水中。似孤舟之远泛。落于山际。若断云之已飘。悲夫。处处园林。纷纷相似。觉绝漠之寒至。聆洞庭之波起。何夏茂而秋落。何先荣而后死。叶之致也。既顺阴阳之宜。叶之趣也。诚叶盛衰之理。愿归本而犹未。嗟微脱而不已。别有寂虑卧幽。逸气无俦。聊赏心以遐望。乃触目而增愁。见一叶之已落。感四序之惊秋。愧体物之逾拙。思轧轧而空抽者也。,2
Tang,僧守安,颂,南台静坐一炉香，亘日凝然万事忘。不是息心除忘想，都缘无事可思量。,2
Ming,王一鸣,除夕答秦京,孤城留翰墨，高咏豁心神。岁晚悲游子，官卑忆古人。鼓钟迎曙急，梅柳报春匀。愧作长安梦，衣冠拜紫宸。,5
Yuan,丘元镇,蔡泾关,客行泾口上危桥，北望城闉十里遥。港汊不容三尺水，舟航全藉两番潮。蚕苗半起桑迷眼，雉子深藏麦到腰。暮宿前村杨柳渡，买鱼沽酒慰萧条。,4
Tang,李白,赠汉阳辅录事二首 其一,闻君罢官意，我抱汉川湄。借问久疏索，何如听讼时。天清江月白，心静海鸥知。应念投沙客，空馀吊屈悲。,2
Yuan,山主,临江仙,天色四更星斗转，疏帘渐透轻寒。秋深溪净水潺潺。潇潇残月，隐隐下西山。每念群生沈苦海，寰中谁乐清闲。乘舟洪浪下钓竿。缘人有分，下钓出波澜。,4
Tang,王柷,和三乡诗,女几山前岚气低，佳人留恨此中题。不知云雨归何处，空使王孙见即迷。,2
Yuan,僧元长,通济桥,半空驾起苍龙脊，不怕双溪水来急。踏向亭亭高处望，东西有路通南北。,4
Yuan,王思诚,潞公轩用郭西野韵 其一,曾列仙班第一流，十年联袂步瀛洲。如今偶到三山路，白发红尘两鬓秋。,4
Tang,僧若讷,大还丹口诀,黄芽砂汞造，阴壳含阳花。不得黄芽理，还丹应路赊。世人炼至药，尽认铅黄花。黄花是死物，那得到仙家。黄芽非外药，内象取精华。若到黄芽地，金银徒尔誇。,2
Yuan,僧大䜣,其二,短褐宁陪衣绣行，相忘道术愧深情。光分玉树精神合，气肃金盘沆瀣清。孤凤远归阿阁晚，六鳌浮去五山轻。微踪亦与扁舟约，烟水南询第几城。,4
Ming,叶世任,题南隐草堂,剩水丰湖破，排峰鼓角来。泉声穿竹牖，山色恋荒台。蝶傍烟花杳，鸥游水叶开。高人何所乐，随意止青苔。,5
Ming,尹斗寿,其四,知己云亡日，索居又逢春。岂期当末路，复此重沾巾。恸绝临分语，依俙入梦神。诸君那不死，一代不数人。,5
Qing,方惟寅,怨歌行,冷雨霏不息，余寒侵人衣。淹留复负疴，低徊心事违。草阁聊徙倚，凉飔拂面催。江声叠繁响，来雁带余哀。俯仰伤内情，怀抱何时开。知音世所希，焦桐爨下摧。荣乐各异势，良骥等驽骀。,6
NanBei,张正见,钓竿篇,结宇长江侧，垂钓广川浔。竹竿横翡翠，桂髓掷黄金。人来水鸟没，楫度岸花沈。莲摇见鱼近，纶尽觉潭深。渭水终须卜，沧浪徒自吟。空嗟芳饵下，独见有贪心。,1
Ming,文徵明,其二,败褐拥残躯，寒檠照屋庐。转怜儿女好，渐觉友朋疏。药饵恒侵食，胸怀久废书。明朝休览镜，不是旧头颅。,5
Qing,释元玉,其二,行到无人处，山深云更深。一泉藏众石，悠然见古心。,6
Tang,僧慧净,冬日普光寺卧疾值雪简诸旧游,卧疴苦留滞，辟户望遥天。寒云舒复卷，落雪断还连。凝华照书阁，飞素涴琴弦。回飘洛神赋，皎映齐纨篇。萦阶如鹤舞，拂树似花鲜。徒赏丰年瑞，沈忧终自怜。,2
WeiJin,何晏,言志诗,鸿鹄比翼游，群飞戏太清。常恐夭网罗，忧祸一旦并。岂若集五湖，顺流唼浮萍。逍遥放志意，何为怵惕惊。转蓬去其根，流飘从风移。芒芒四海涂，悠悠焉可弥。愿为浮萍草，托身寄清池。且以乐今日，其后非所知。浮云翳白日，微风轻尘起。,0
Ming,王达,前旌操,飞旌兮影单，白刃兮光寒。兄之去兮路漫漫，弟之心兮悲且酸。天昭昭兮理实难，兄生弟死兮心何安。,5
Yuan,余阙,赋得蛾眉亭送王德常御史赴南台,江亭望华崿，望望似修眉。扫黛偏能巧，含颦知为谁？娟娟微雨里，脉脉夕阳时。千里乘骢去，因之伤别离。,4
Yuan,王义山,挽贾平章生母 其一,有子万事足，相与乐湖山。花径板舆稳，萱庭衮服斑。轲亲荣鼎养，鲁国忽丧还。元气极之母，生贤奠两间。,4
Ming,方凤,送汤二尹归兼筒彭子充,五裤歌谣满路歧，何来意苡忽生疑。吴田春水留遗迹，蜀道寒云感去思。积壳花飞风剪剪，木兰舟发两丝丝。诗坛若见彭夫子，为说方干有梦驰。,5
Qing,丁敬,小雪初晴樊榭见访同游梵天讲寺,朝来幽事动，良友过我早。清游敦宿昔，一雪晴正好。逦迤城之南，几度略彴小。蹋冻乾藓坡，徙倚疏林杪。涧风划松雪，残玉落翠纛。钱王此缔构，突兀双塔表。劫火虽皴𥀶，句勒犹夭矫。金容归浩空，追蠡翳勿考。依稀景泰字，剔辨劳指爪。灵鳗应就蛰，寒甃慑深窅。裴回日停午，古意益绵眇。高僧句通禅，心折玉局老。月履疑往来，烟钟寂昏晓。久立肌骨森，烦虑脱如扫。江光莹不遥，极目点云鸟。,6
Yuan,释力金,次韵李希颜同知登吴山有感,凤舞龙飞运已更，江流难挽几伤情。荒陵鸟雀声如怨，故国风云气不平。冠盖偶然寻胜地，旌旗且莫指边城。登高别醉黄花酒，更拟重阳一日晴。,4
WeiJin,湛方生,天晴诗,屏翳寝神辔，飞廉收灵扇。青天莹如镜，凝津平如研。落帆修江渚，悠悠极长眄。清气朗山壑，千里遥相见。,0
Tang,僧缘密,其八 通宾主,自远趋风问，分明向道休。再三如不晓，消得个非遥。,2
Yuan,沈右,顾仲贽移居诗次叔方先生韵,城南陋巷居新僦，绿竹移来几个斜。丛桂山中招旧隐，读书堆里认君家。蜀人谩诧文园赋，吴市争看卫玠车。断简味腴如啖蔗，虎头痴绝至今誇。,4
Tang,丁仙芝,其三,昨暝逗南陵，风声波浪阻。入浦不逢人，归家谁信汝。,2
Qing,尤怡,润州城头晚眺,高城一面拥横流，客思遥将晚色愁。千嶂云霞方落日，大江涛浪欲惊秋。岂无铁锁防飞渡，亦有牙旗镇上游。六代纷纷竟何有，断帆渔火在瓜洲。,6
Yuan,沈贞,其六 乡厉,雄何为兮厉于乡，祀有时兮享有尝。赭白马兮青盖，明而无兮晦而在。屏方相兮去傩，神巫进兮舞且歌。雄欣欣兮远逝，不水旱兮不疵厉，乐吾民兮世世。,4
Qing,方文,水崖哭明圃子留,忆昔相携吴楚游，日同匕箸夜同裯。奇欢东坝千钟酒，苦恨西湖一叶舟。共把愁心对陵阙，独将佳句播沧洲。河山犹未归尧禹，痛尔飘零先白头。,6
Yuan,王晔,叨叨令,你道是石哥哥我不合救了他亡身祸。因此上被周公家知道我这赔钱货。我则道多是你这撮合山要赚松纹锞。那𥚃管赤绳儿曾把姻缘缚。兀的不气杀人也波哥。兀的不气杀人也波哥。带云：彭大公。你好歹也。唱：我则问你个彭大公怎么的也这等迎风𥳽。,4
Yuan,汪庄,舟中和韵,双桨轻风送小舟，倚篷延伫散离愁。来牛去马江村路，红树人家是越州。,4
Ming,王廷相,其二,玉树良朋集，欢歌晚未收。应时传角黍，随俗荐蒲瓯。层阁超尘响，清江醒醉眸。昔贤鹦鹉会，悽断藕花洲。,5
NanBei,王筠,其三 秋夜二首,九重依夜管，四壁惨无辉。招摇顾西落，乌鹊向东飞。流萤渐收火，络纬欲催机。尔时思锦字，持制行人衣。所望丹心达，嘉客傥能归。,1
NanBei,张斐裳,五言诗,异林花共色，别树鸟同声。,1
Song,王之道,和魏定父,十里南溪路，思君一望间。黄花秋色老，红叶露痕殷。似说亲朋集，遥知杖屦閒。徘徊松径晚，踏破紫苔斑。,3
Song,王禹锡,句,打叶雨拳随手去，吹凉风口逐人来。,3
WeiJin,卢谌,其二,谁言日向暮，桑榆犹启晨。谁言繁英实，振藻耀芳春。百炼或致屈，绕指所以伸。,0
Song,古成之,五仙观二首 其二,玄元分古观，南镇越王城。五石空留瑞，群仙不记名。丹砂虽久炼，鸡犬自长生。槛簇鳌头景，门通鹤颈程。烟霞随砌起，花木逐时荣。古井涵虚碧，疏钟入户清。荒芜怜夜色，寒溜引秋声。丹灶封苔老，芝田积雨平。风光齐岳麓，音信接朱明。愿将身从此，乘云到玉京。,3
Yuan,王义山,其四,木曳斜晖抹淡红，薄窗微惹一帘风。水如银样浸新月，山耸翠标撑碧穹。天为骚人开眼界，酒寻好句入杯中。兴来点检江山罢，顷刻阴晴笑化工。,4
Ming,方拱乾,补窗,纸窗如破衲，丛添针线迹。纤纤鱼鳞光，朝曦逗微隙。夜来朔风狂，洞然半分剨。寒威透旃裘，况乃敝衣帻。看囊久无钱，纸价贵逾昔。求全势所难，补罅情转适。平生鄙弥缝，于兹悟损益。渐暄飙亦温，安稳蓬蒿宅。旧研释冰痕，昼长聊点《易》。微云影太空，不碍虚生白。,5
Tang,敦煌作品,失调名,当今皇帝圣明天。先伦面对玉阶前。百僚群臣呼万岁，拜贺圣明天。旗幡队伍，共日争先。,2
Song,方翥,次韵郑夹漈题林时隐霆芹斋诗,邓侯牵挽政难留，六十年来亦倦游。至竟眼高无俗韵，不因人唤始回头。江湖白鸟缘应熟，尘土乌靴心少休。可笑山翁痴未已，欲成吏隐更何由。,3
Tang,李乂,奉和人日清晖阁宴群臣遇雪应制,上日登楼赏，中天御辇飞。后庭联舞唱，前席仰恩辉。睿作风云起，农祥雨雪霏。幸陪人胜节，长愿奉垂衣。,2
Ming,王佐,春寒,阴雨连旬月，穷愁泥杀人。花心向默默，柳眼对津津。冻笔虫书懒，洪炉兽炭亲。自从元日起，无日见阳春。,5
WeiJin,刘劭,嘉瑞赋,乾坤交泰，嘉瑞降灵。皓雉呈其洁质，素威效其人形。白兔扬其翰耀，黄龙耀其神精。章光列之焞耀，显休徵之有成。昔圣王之降瑞，或卓尔而弗经，犹著美于篇籍，贻来业而垂名。实明德之所坠，宜允纳而是丁。信无思而不服，又何远之不宁。方将收麒麟于玄圃，栖凤皇于轩棂，舞鸾鸟于中唐，聆鸑鷟之和鸣。弄萐蒲之华芳，玩朱草之丹荣。承灵祚而建基，垂遐福于亿龄。超三五而无俦，与泰初乎齐声。,0
Yuan,李孝先,古长信秋词,辇路青苔雨后深，铜鱼双钥昼沈沈。词臣还有相如在，不得当时买赋金。,4
Qing,于熙学,初冬,老屋三间向水开，野禾收尽又冬来。溪云酿雪浓兼雨，园树当风殷似雷。落雁声中沽酒去，寒山影里抱琴回。何人寂寞能相识，大半心情付早梅。,6
Yuan,方积,吴山高题画,吴山高，吴水深，吴水住宅在山阴。吴僧更爱山顶好，剔扫白云种瑶草。吴山高，何迢迢，吴门日夜生春潮。吴儿作船住船里，日日吴门弄潮水。,4
Qing,于琳,赠郑两为备兵西宁南归里门,建牙开府黑山东，此日声名在五戎。苜蓿花浓宛马健，蒲萄酒熟戍楼空。风高吐鲁惊传箭，雪满蓬婆竞挽弓。生入玉门班定远，何人重报月氐功。,6
Qing,王初桐,土桥,鹿角关头小市廛，土桥雪后见平田。鸦盘枯树荒村外，云漏斜阳断塔前。故国江山空极目，天涯风景又残年。可怜一宿萍踪地，回首安陵亦黯然。,6
Yuan,吴龙翰,诗境,流水环诗境，未容尘土侵。步迂松径曲，坐占草堂深。秋句蛩分和，山杯鸟劝斟。好怀无客共，相对一瑶琴。,4
Yuan,撖降,送郭祐之,南口青山北口云，天涯何地又逢君。陌头杨柳西行马，画角三声不忍闻！,4
Qing,方求义,归里,三年政罢喜忘机，老去仍知竹里扉。携去清风随棹返，添来白发满头归。不妨琴鹤为行李，那计妻孥说是非。力倦眼昏贪稳卧，误传高尚遂初衣。,6
Yuan,李应荣,奉使涂中作,驱车出东郭，远上天台城。峰高插霄起，屹立如回屏。前涂在云杪，彷佛秋蛇行。俯视万壑底，涧水嘈嘈鸣。恍然心目眩，几欲堕危峥。况兼风雨至，泥滑如饴饧。一步三退缩，战慄若履冰。仆夫屡颠踬，行者难为情。神武恢疆宇，垂念及生灵。俾将诚信辞，以息东南兵。藐焉一小子，敢不来趋承。,4
Song,尤煜,被命出镇淮西至任,万籁无声意转豪，一挥出守敢云劳。臣心耿耿依三殿，予发垂垂有二毛。月黑星光悬帐幕，夜深霜气满弓刀。披衣秉烛终宵坐，待旦乘时演豹韬。,3
Ming,尤侗,赠高淳吴季舒,江左高人吴季舒，蓬蒿满径闭门居。十年自著《幽通赋》，四海相传《却聘书》。淮水观镫名藉甚，隋堤折柳意何如。风尘澒洞霜华晚，归去淳湖老钓鱼。,5
Song,孔平仲,常父寄蕈,此物固已美，采之从历山。蒙兄远相寄，深意在加餐。冷落齑盐地，萧条蓬艾间。书云次越品，宁复昔时欢。,3
Ming,王庭,玉泉庵次夜怀,灯影凄然照客杯，黄昏醉罢漏频催。故乡南去三千里，不信如何梦到来。,5
Ming,文翔凤,太室,独步嵩高最上头，凭陵万里见高秋。西连紫塞千山出，东指黄河一线流。汉畤秦封何处所，卢岩许岭自清幽。登临顿失风尘色，极目浮云澹不收。,5
Ming,王沂,黄堂冬夜词二首呈全子仁大参 其一,帘底移琴锦幄张，梅花枝上月如霜。羽书忽报诸州捷，敲折珊瑚一寸长。,5
NanBei,释亡名,其二 老苦,少日欣日益，老至苦年侵。红颜既罢艳，白发宁久吟。阶庭唯仰杖，朝府不胜簪。甘肥与妖丽，徒有壮时心。,1
Yuan,王造,立春感怀寄良夫,韭黄芦白簇春盘，又见东风换苦寒。万里乾坤容短发，百年日月走飞丸。沾唇椒酒愁中饮，过眼金幡梦里看。湖海飘零常作客，举头见日忆长安。,4
Ming,王玺,题希贤堂卷,彼美高阳士，端居昼适从。寻回传博约，师伋授中庸。一贯由兹达，七篇至此通。骎骎应不息，庭草翠光风。,5
Tang,王涤,和三乡诗,浣纱游女出关东，旧迹新词一梦中。槐陌柳亭何限事，年年回首向春风。,2
WeiJin,云林右英夫人,其十八 二月三十日夜右英作,驾风骋云軿，晨登太渟丘。绛津连岑振，清波鼓浚流。步空观九纬，八纲皆已游。暂宴三金秀，来观建志俦。勤懈不相掩，是以积百忧。,0
Ming,王履,西岳宫,东岳行宫每每分，金方元气祇孤尊。千秋像设严谁渎，万劫兵残岿自存。肃肃阴风秋倍早，沉沉云树日长昏。杜陵老子何多累，空忆真源只漫论。,5
Qing,王庭,闺思,阑干十二曲，日夕倚长思。只有罗衣伴，秋风是旧时。,6
Qing,王豸来,贺新凉 汪蛟门舍人纳姬,绿鬓偕黄卷。买娉婷、阿娇金屋，宦情新遣。豆蔻稍头酥雨足，试看露痕新泫。香篝细、鸳鸯结茧。束楚绸缪星在户，两情深、笑说银河浅。秋波溜，春山展。流苏帐底风流显。尽安排、锦衾窝里，温柔题扁。子夜云归巫峡上，惊起护花小犬。金钗响、灯前怎免。从此并栖鸾镜影，凤箫吹、沽酒裘应典。莺百啭，燕双剪。,6
NanBei,谢举,外弟庐陵王长史褚向志铭,弘治推华，子嵩惭重，酒归月下，风清琴上。,1
Tang,李潭,句,人过远村秋日晚，鸟飞平野暮天空。,2
Tang,李颀,晚归东园,荆扉带郊郭，稼穑满东菑。倚杖寒山暮，鸣梭秋叶时。回云覆阴谷，返景照霜梨。澹泊真吾事，清风别自兹。,2
Qing,方士鼐,其二,地僻居民少，地荒树木繁。浴波翻水鸟，归市剩河豚。亦有人呼渡，曾无吏候门。清风吹满座，独自倒芳尊。,6
Song,尹词客,西江月,韩愈文章盖世，谢安才貌风流。良辰开宴在西楼。敢劝一卮芳酒。记得南宫高第，弟兄都占鳌头。金炉玉殿瑞香浮。名在甲科第九。,3
Yuan,同恕,鹊桥仙,香飞玉屑，光凝粉蝶。不比精神莹彻。春风一树倚东栏，还称道、仙肌胜雪。凭谁与说，容吾捡折。老去情缘未歇。觥船一棹百分空，直吃到、花梢有月。,4
Ming,王在晋,无字碑 其一,东海长流石未枯，山灵爱宝隐真符。从教烈焰焚经史，致使秦碑字也无。,5
Yuan,李坥之,纨扇行,谁家玉貌蒙清霏，手挥纨扇临东池。潇湘摇波月弄影，碧波疑见湘江妃。泪痕竹上犹未灭，一尺冰纨万愁结。风吹翠袖卷寒烟，汗入红肌凝素雪。深闺无人凉气早，轻薄恩情易衰老。昔随胡蝶上春衣，今逐流萤向秋草。不见班姬染翰时，空遗汉宫题扇诗。千年怨墨巳流落，一天霜露沾人衣。,4
Ming,史鉴,送莫同知弟北归赴试,省墓才南下，辞家又北征。淮山临驿路，易水绕都城。夜雨鸰原梦，春风雁塔名。遥知曲江畔，骑马看花行。,5
Yuan,汪斌,江神子 水涸泊舟岩岸,停桡严濑画桥边。水涓涓。鹭翩翩。午热追凉穿竹径，强留连。无奈日斜欲暝，吹短笛，嘒新蝉。家山只在水穷源。隔云天。恨萦牵。愿得甘霖、三日䟎归船。惟有紫阳溪上月，随著我，伴愁眠。,4
Song,孔舜思,题灵岩寺,忽从平地出尘笼，亲到诸天释梵宫。却悟冗官长役物，争如大士日谈空。山横青壁千层合，泉迸丹崖一线通。幽鸟静啼人外境，疏钟不堕世间风。目无可欲猿猱伏，心绝微尘冰鉴融。自恨无缘陪宴坐，它生愿效种松翁。,3
Tang,宋齐丘,陪华林园试小妓羯鼓,切断牙床镂紫金，最宜平稳玉槽深。因逢淑景开佳宴，为出花奴奏雅音。掌底轻璁孤鹊噪，枝头乾快乱蝉吟。开元天子曾如此，今日将军好用心。,2
NanBei,释惠令,和受戒诗（庾肩吾有和太子重云殿受戒诗。）,泬寥秋气爽，摇落寒林疏。风散飞廉雀，浪动昆明鱼。是日何为盛，证戒奉皇储。愿陪升自在，神通任卷舒。,1
Tang,任翻,送李衡,羁栖亲故少，远别惜清才。天畔出相送，路长知未回。欲销今日恨，强把异乡杯。君去南堂后，应无客到来。,2
Tang,牛希济,生查子 其一,春山烟欲收，天澹星稀小。残月脸边明，别泪临清晓。语已多，情未了，回首犹重道。记得绿罗裙，处处怜芳草。,2
Yuan,僧宗衍,送友人游温台,天台雁宕好林丘，水竹风杉寺寺幽。路转山腰斜避石，渠通泉眼细分流。经过遂欲留佳处，险绝何须到上头。八月钱唐望归棹，江潮如雪倚江楼。,4
Qing,方元鹿,送团冠霞移家海陵,人生若浮云，起灭倏变幻。之子幸相于，卅年共里闬。问字时叩门，苔痕记墙半。忽闻诹元辰，徙家东海畔。同时玉几翁，早晚去江馆。大雅今几人，参差各星散。纵复讯音便，晤言等天汉。举首望河桥，轻桡背花岸。,6
Tang,牛峤,江城子 其一,鵁鶄飞起郡城东，碧江空，半滩风。越王宫殿，蘋叶藕花中。帘卷水楼鱼浪起，千片雪，雨濛濛。,2
Yuan,契玉立,敬题范文正公所书伯夷颂卷尾,文正千年士，精忠凛不亡。勋名山岳重，翰墨日星光。乔木参天古，幽兰叠砌芳。我来拜祠下，端欲濯沧浪。,4
Tang,僧灵一,自大林与韩明府归郭中精舍,野客同舟楫，相携复一归。孤烟生暮景，远岫带春晖。不道还山是，谁云向郭非。禅门有通隐，喧寂共忘机。,2
NanBei,王俭,侍太子九日宴玄圃诗,明明储后，冲默其量。徘徊礼乐，优游风尚。微言外融，几神内王。就日齐晖，仪云等望。本茂条荣，源澄流洁。汉称间平，周云鲁卫。咨我藩华，方轶前轨。秋日在房，鸿雁来翔。寥寥清景，霭霭微霜。草木摇落，幽兰独芳。眷言淄苑，尚想濠梁。既畅旨酒，亦饱徽猷。有来斯悦，无远不柔。,1
Qing,丁煐,山居次蔡南民韵,霭霭峦烟锁，茅庐傍竹边。风微人不觉，日上我犹眠。涉世无良策，端居守薄田。一尘俱拂净，闲里自忘年。,6
Ming,王思,宿车滩,积雨涨春流，江声入夜遒。行装双蜡屐，短鬓一虚舟。此地曾驱鳄，清时且泛鸥。明朝又归去，饱卧有山楼。,5
NanBei,张正见,折杨柳,杨柳半垂空，袅袅上春中。枝疏董泽箭，叶碎楚臣弓。色映长河水，花飞高树风。莫言限宫掖，不闭长杨宫。,1
Yuan,玄全子,金丹火候秘诀歌,日月本是乾坤精，卦象周回甚著明。前三五兮后三五，五六三十复还生。生兮灭兮周十二，十二中分二十四。二十四气互推迁，万象爻铢都在此。水银一味判为二，变化阴阳成既未。铅汞却配为夫妻，始识壶中有天地。,4
WeiJin,苏彦,西陵观涛诗,洪涛奔逸势，骇浪驾丘山。訇隐振宇宙，漰磕津云连。,0
Ming,王宾,"梧桐园（故吴宫吴王夫差园，一名琴川。古语云：""梧宫秋，吴王愁。""）",七月交秋未变秋，轻轻一叶下枝头。君王不在当时悟，直到凋残后始愁。,5
Qing,方拱乾,晤林茂之时年八十五矣,群奉丈人行，相看若鼎彝。别时贫到骨，近日老能诗。结客前朝重，遗民后代知。嗟予随仗履，鬓发已如丝。,6
Qing,六十七,鮡鱼,无鳞隐见绿苔斑，额上双眸月两环。掉尾居然行地上，潜身不肯入波间。烹来羹脍争誇美，捕向淤泥未觉艰。海外虫鱼皆有异，他年归去纪南蛮。,6
Tang,王季友,宿东溪李十五山亭,上山下山入山谷，溪中落日留我宿。松石依依当主人，主人不在意亦足。名花出地两重阶，绝顶平天一小斋。本意由来是山水，何用相逢语旧怀。,2
WeiJin,郑丰,答陆士龙诗四首·兰林,瞻彼兰林，有翘有秀。有斐君子，邦之硕茂。厥德伊何，固天攸授。如川之源，如山之富。回流清渊，启襟开裕。缙绅睎风，民用胥附。（一章）猗猗硕人，如玉如金。浚其明哲，克广德心。习习凯风，吹我棘林。飞鸮萃至，允怀好音。悠悠征徒，輶德鲜任。嗟我猗人，实味实耽。（二章）在昔延州，鹄鸣江涯。今我陆子，旷世继奇。身乖千载，德音并驰。渐鸿遵渚，宛其羽仪。安得高风，腾翮天池。（三章）飞龙蜿蜒，山谷升气。猛虎啸吟，清风高厉。情同来感，数乖身逝。夷鲍齐欢，专名故世。恺悌君子，民之攸暨。咨予遘时，千载同爱。（四章）垂陇之会，匪诗不宣。嗟我怀人，斯恩斯勤。德音来讯，有蔚其文。菽菽毚兔，匪迹不存。诚在心德，爱结忘言。（五章）,0
NanBei,王素,学阮步兵体诗,沈情发遐虑，纡郁怀所思。仿佛闻箫管，鸣凤接嬴姬。联绵共云翼，燕婉相携持。寄言芳华士，宠利不常期。泾渭分清浊，视彼谷风诗。,1
Ming,王英,送金谕德扈从征虏二首 其一,驻跸阴山下，分营瀚海边。春光明玉帐，杀气薄胡天。鼙鼓雷霆震，旌旗日月悬。参谋有筹策，前席屦承宣。,5
Yuan,方积,潭上花,幽潭太古色，上有千树华。深根溉甘泉，众实结丹砂。食之可长生，千秋颜若花。缥缈潭上仙，种此遗其家。安期日往来，时乘紫云车。,4
Song,上官良史,句 其一,春城不尽头。,3
Yuan,释良琦,春日寄柬赵仲光沈自诚二友,二月湖州动客心，青山粉堞带春阴。溪溪渔屋桃花静，面面歌楼柳色深。西府门闲鸥自到，东林酒熟客谁斟。风流二妙如相问，为道清吟瘦不禁。,4
NanBei,何承天,其十四 远期篇,远期千里客，肃驾候良辰。近命城郭友，具尔惟懿亲。高门启双闱，长筵列嘉宾。中唐舞六佾，三厢罗乐人。箫管激悲音，羽毛扬华文。金石响高宇，弦歌动梁尘。修标多巧捷，丸剑亦入神。迁善自雅调，成化由清均。主人垂隆庆，群士乐亡身。愿我圣明君，迩期保万春。,1
NanBei,萧纲,棹歌行,妾家住湘川，菱歌本自便。风生解刺浪，水深能捉船。叶乱由牵荇，丝飘为折莲。溅妆疑薄汗，沾衣似故湔。浣纱流暂浊，汰锦色还鲜。参同赵飞燕，借问李延年。从来入弦管，讵在棹歌前。,1
Qing,孔庆镕,挽何凌汉联,蓬岛早看花，仰两朝开济鸿猷，名垂简策；苔岑常梦草，恸五夜遽回鹤驭，泪洒蘼芜。,6
WeiJin,庾阐,采药诗,采药灵山㟽，结驾登九嶷。悬岩溜石髓，芳谷挺丹芝。泠泠云珠落，漼漼石蜜滋。鲜景染冰颜，妙气翼冥期。霞光焕藿靡，虹景照参差。椿寿自有极，槿花何用疑。,0
Tang,王铎,句,华表尚迷丁令鹤，竹坡犹认葛溪龙。,2
Ming,叶高,其六 南寺钟声,古寺林深远俗氛，晓钟风送北溪闻。几声倏落城楼月，馀韵徐开岛屿云。画舫客惊蝴蝶梦，青编人剔蠹鱼勤。悬知响寂皆成幻，撞破平陈煮海勋。,5
Ming,王缜,宿桂阳道中石燕馆次沈仲律韵三首 其一,暂停石燕馆，试问桂阳州。稻引沟分径，山围水曲流。飞鸿何处没，羸马几时休。今古闲来往，高歌欲白头。,5
NanBei,谢超宗,其三 嘉荐乐（荐豆呈毛血奏）,清思眑眑，閟寝微微。恭言载感，肃若有希。芬俎具陈，嘉荐兼列。凝馨烟飏，分照星哲。睿灵式降，协我帝道。上澄五纬，下陶八表。,1
Ming,公鼐,潭柘南村,芙蓉村下绿溪环，刳木通流乱石间。十里浓烟松不断，隔林钟磬落前山。,5
WeiJin,王齐之,诸佛赞（因常啼念佛为现像灵）,妙哉正觉，体神以无。动不际有，静不邻虚。化而非变，象而非摹。映彼真性，镜此群粗。,0
Ming,方茂夫,西郊寻梅,白发青藜乌角巾，梅花随处自留人。疏枝冷蕊原无意，野水荒山别有春。懒去生涯诗作课，病来行乐酒相亲。狂歌醉倒花间卧，不是罗浮梦里身。,5
Ming,叶颙,感怀,天步艰难日，人情向背秋。惭无医世术，喜免抱官囚。发愤寻青史，消愁数白鸥。草庐诸葛辈，幸出为时谋。,5
Ming,叶梦熊,瑶石山房,巨壑俄然浸碧螺，凌空怪石倍嵯峨。欹悬鸟道春浮浪，曲泛鸥汀月在波。沧海但馀双白眼，烟溪未少一青蓑。无心祇怕矶头水，流出桃花事更多。,5
NanBei,清远道士,同沈恭子游虎丘寺有作,我本长殷周，遭罹历秦汉。四渎与五岳，名山尽幽窜。及此寰区中，始有近峰玩。近峰何郁郁，平湖渺㳽漫。吟俯川之阴，步上山之岸。山川共澄澈，光彩交凌乱。白云蓊欲归，青松忽消半。客去川岛静，人来山鸟散。谷深中见日，崖幽晓非旦。闻子盛游遨，风流足词翰。嘉兹好松石，一言常累叹。忽谓余鬼神，忻君共幽赞。,1
Song,方一夔,吾生,行年四十九，忽忽笑浮生。客少真成懒，儿多半学耕。閒身穷缚急，壮志老图成。自号知非子，悠然仕止情。,3
Tang,僧虚中,其二,逍遥短褐成，一剑动精灵。白昼梦仙岛，清晨礼道经。黍苗侵野径，桑椹污闲庭。肯要为邻者，西南太华青。,2
Yuan,吴讷,云岩,云破石门开，青青烟树来。江东好山水，天上出楼台。日月开丹灶，风尘罢酒杯。回看争战地，不似住蓬莱。,4
Qing,王闻长,挽张百熙联,振拔及单寒，没齿难忘知己感；规为期远大，仔肩犹望后来人。,6
Ming,王醇,新秋夜坐,水烟凉独夜，坐惜几家眠。僧阁掩深际，磬声生悄然。竹归人意净，萤漾壁光圆。乡国方邻乱，幽心忽易迁。,5
Yuan,吴存,挽黄易安,芝麓开仙迹，丹霞傍洞天。竟随双剑化，尚想一壶悬。月浸鸣弦室，云生种秫田。泠泠华表语，更俟后千年。,4
Qing,方长华,临淮僧格林沁祠堂联,栉风沐雨数十年，秉钺麾旄，一字荷褒题，不愧带砺山河，苞桑社稷；御灾捍患半天下，成仁取义，万家隆享祀，如见江淮壁垒，朔漠旌旗。,6
Song,方翥,癸酉冬赴部除夜宿信州客舍,隔屋青灯一点明，卧听檐雨落三更。无因作得还乡梦，门外儿童爆竹声。,3
Qing,尹趾完,赵副提学持谦挽 其一,玉清弦直圣朝臣，归卧乡村寂寞滨。非为多言纷贝锦，已知高节厌簪绅。时名岂但忠贞笃，世德仍兼学业淳。白傅文章与宦品，可怜身后托无人。,6
Ming,王夫之,不寐,夜火榜人惊，江沙依舸平。落花逢昨日，潮月应初生。芳草空凝望，绿云讵有情。含凄愁梦杳，鱼柝警严城。,5
Ming,王象晋,蔷薇 其一,满架青龙争鼓奋，几行红粉竞辉光。倏然一阵微飔起，大地氤氲洒异香。,5
Yuan,王元鼎,正宫·醉太平,声声啼乳鸦，生叫破韶华。夜深微雨润堤沙，香风万家。画楼洗净鸳鸯瓦，䌽绳半湿秋千架。觉来红日上窗纱，听街头卖杏花。,4
Song,毛随,龙尾砚同程致道联句①,无正文。,3
Yuan,僧大䜣,送别,沙鸟高低语，江云断续飞。青山携手别，秋日故人稀。落落芳心在，悠悠昨梦非。歌长不用续，鲸浪暗吹衣。,4
Qing,尹耕云,翠微山房对月,松柏蔽广椒，薜萝翳幽户。夜气澄深寥，烟光澹林莽。謦咳偶一声，四山欲相语。默思尘世容，变态亦何取。晨眉方修蛾，夕步已猛虎。我拙百无营，遁迹避钟鼓。天高月正中，星斗稀可数。屏息游太初，气象见上古。陟降俨在庭，敢云不闻睹。安得终日心，常如此有主。,6
NanBei,王筠,五日望采拾诗,裁缝逗早夏，点画守初晨。绡纨既妍媚，脂粉亦香新。长丝表良节，命缕应嘉辰。结芦同楚客，采艾异诗人。折花竞鲜彩，拭露染芳津。含娇起斜盻，敛笑动微嚬。献珰依洛浦，怀佩似江滨。须待恩光接，中夜奉衣巾。,1
Yuan,王惟一,西江月,吾道至尊至贵，若非宿骨难知。直须克己至无为。方见本然天理。万化皆从中起，古今无剩无亏。若能动静不相违。可与神化何异。,4
Song,王仲淹,孔庙联,素王颜色津津喜；黄甲科名鼎鼎来。,3
Song,王清观,太常引 题洞宾醉桃源像,邯郸梦里武陵溪。春色醉冥迷。花压帽檐欹，谩赢得、红尘满衣。青蛇飞起，黄龙喝住，才是酒醒时。和露饮刀圭。待月满、长空鹤归。,3
Yuan,王旭,其三,三年梦不到江湖，惭愧烟波旧钓徒。今日扁舟复何日，卧听风雨闹黄芦。,4
Tang,李益,同萧鍊师宿太乙庙,微月空山曙，春祠谒少君。落花坛上拂，流水洞中闻。酒引芝童奠，香馀桂子焚。鹤飞将羽节，遥向赤城分。,2
Yuan,成廷圭,送郭仲安贡察院,捧檄上京华，清才素共誇。封章不起草，健笔自生花。燕市千金马，天河八月槎。看君冠獬豸，好为触奸邪。,4
Yuan,危素,寄山东黄君瑞（君瑞侨番阳尝有节妇白大娘诗）,龙虎山头送子归，三年不见重相思。更无书到金溪县，空有人传节妇诗。白鸟沧波春渺渺，寒云落日树离离。相期锦水江头醉，为报轻车已载脂。,4
Ming,王叔杲,十锦塘,横截平湖十里天，锦塘春接六桥烟。芳林花发霞千树，断岸光分月两川。几度觞飞堤外景，一清棹发镜中船。奇观妆点知谁力，应有歌声被管弦。,5
Qing,王士祯,虚上人从淄邑来胶欢然道故上人住青云寺乃余昔年读书处也,连雨胶河涨，新晴路始开。书凭双鲤至，秋带一僧来。煮茗烟迷竹，谈经月上台。不堪追往事，山径锁荒苔。,6
Ming,王嘉言,其二,地僻车尘远，家贫人事稀。一轩清且朴，万舸去还归。尽日看垂钓，明时尚采薇。多君怜墨客，未厌款柴扉。,5
Qing,王道,过仙霞岭,昔闻仙霞名，今上仙霞岭。攀陟人力穷，贲育敢言猛。危峰插高空，奇壑俯深井。险绝猿鸟踪，阴障羲娥影。历尽廿八盘，始蹑最高顶。史浩昔开凿，闽越通两境。而胡跋扈藩，恃险抗朝请？妖氛应远寇，中原颇传警。妄意蟠蛟龙，终类跳蛙黾。天兵一以加，鈇钺膏首领。岩疆讵可恃，天道宜深省。承平今百年，岭畔烽烟静。商旅日登陟，往来道无梗。盛德渐要荒，谁敢作不靖。为语守土臣，设险谨藩屏。,6
Ming,方国骅,独饮,隐几意不惬，把杯聊自醺。野人谁命驾，倦鸟独堪群。日暮柴门雨，秋寒水面云。瞽歌与巫觋，邻舍漫纷纷。,5
Ming,方以智,浮山在陆居此藏轩,开门受山色，深竹当书轩。花转钱塘路，香从流水源。白云每幽壑，青草自荒园。时就东溪口，殷勤渔子言。,5
Ming,毛莹,浪淘沙 同客寻旧游感赋,何处最宜秋。湖上高楼。晚来风动荻花洲。二十年前曾载酒。竟日淹留。狂醉发清讴。惊起沙鸥。而今豪举事都休。独喜当时歌啸侣，依旧同游。,5
Ming,毛纪,观海,万折鲸波此汇同，千年元气自鸿濛。云连远汉寒烟碧，天入扶桑晓日红。浩浩莫穷三岛外，茫茫谁障百川东。乾坤大化无停息，道体分明在眼中。,5
Ming,文洪,莫春郊行,树里人家半露墙，郊原春尽有馀芳。偶然闻鸟扶藜出，不觉沿流去路长。一抹微风柳吹絮，满村晴日麦登场。何时解脱人间事，来结山翁作醉乡。,5
NanBei,刘绘,和池上梨花诗（和王融。）,露庭晚翻积，风闺夜入多。萦丛似乱蝶，拂烛状联蛾。,1
Qing,王夫之,刘端星学士昭州初度时初出诏狱,昭州迁谪地，清冽道乡泉。过岭金风缓，当秋暑日悬。重开初度酒，莫诵四愁篇。萧艾吾何有，灵椿正大年。,6
Ming,王逵,题宋高宗荔枝图三首（有引） 其一,上皇西幸剑门时，远忆涪州贡荔枝。今日思陵图画里，两宫甘旨不胜悲。,5
Qing,王龙文,挽张之洞联,其学术足以析古今之奥，其知识足以烛事物之几，因变适时，功孰与二；非投杼不见母子之相依，非拾煤不见圣贤之无间，为国长恸，下悼吾私。,6
Yuan,何景福,寄题李宁之朱铜岩坟亭,桐山蟉蚴摩空青，桐仙长眠呼不醒。龙归洞口云漠漠，鹤飞华表秋冥冥。玉乳流膏落轻滴，蜗涎凝石留馀腥。同游选胜一乐事，凌虚飞屩凭高亭。,4
Song,王仲敏,题虎丘次蒲章二公韵 其一,松阴岚影翠回环，尽在墙垣缭绕间。舟楫更无通别浦，烟霞曾不接他山。诗亡石在云徒恨，剑去池荒水自闲。偷得公馀来一饷，遥城钟鼓出催还。,3
Yuan,释良琦,春日有怀郯九成,春雨昼连夕，闲愁鬓欲苍。莺声在官柳，草色映书床。每念庭闱远，仍怜简帙荒。却思摩诘室，清坐只焚香。,4
Tang,岑文本,奉述飞白书势,六文开玉篆，八体曜银书。飞毫列锦绣，拂素起龙鱼。凤举崩云绝，鸾惊游雾疏。别有临池草，恩沾垂露馀。,2
Tang,吴筠,题华山人所居,故人住南郭，邀我对芳樽。欢畅日云暮，不知城市喧。,2
NanBei,魏收,永世乐,绮窗斜影入，上客酒须添。翠羽方开美，铅华汗不沾。关门今可下，落珥不相嫌。,1
Tang,朱均,贻常夷诗①,平生游城郭，殂没委荒榛。自我辞人世，不知秋与春。牛羊久来牧，松柏几成薪。分绝车马好，甘随狐兔群。何处清风至，君子幸为邻。烈烈盛名德，依依伫良宾。千年何旦暮，一室动人神。乔木如在望，通衢良易遵。高门傥无隔，向与析龙津。,2
NanBei,范云,渡黄河诗,河流迅且浊，汤汤不可陵。桧楫难为榜，松舟才自胜。空庭偃旧木，荒畴馀故塍。不睹人行迹，但见狐兔兴。寄言河上老，此水何当澄。,1
WeiJin,杨方,其五,南邻有奇树，承春挺素华。丰翘被长条，绿叶蔽朱柯。因风吐微音，芳气入紫霞。我心羡此木，愿徒著予家。夕得游其下，朝得弄其葩。尔根深且坚，予宅浅且洿。移植良无期，叹息将如何。,0
Qing,王倩,菩萨蛮,午窗人起桐影转。绿云覆满深深院。隔水一枝低。待他幺凤栖。小红呼不应。知去催春茗。最好晚凉生。玉箫吹一声。,6
Yuan,李溥光,题平阳龙神张诚叔别业长歌,始山之东山之隅，龙神风物美且都。泉清树茂田膏腴，中有太古仙民居。云是先人之故庐，龟趺千字存遗墟。右冈左林跨修途，前潭后阜开画图。柳𡍄竹坞当门闾，药畦花圃相萦纡。三间茅屋藏堪舆，延宾有斋爨有厨。壁间悬琴架积书，文楸在榻酒在壶。棣花春风欢友于，紫兰芝草罗庭除。田蚕舂硙贾陶渔，牛羊骡马鸡豚凫。丝麻委婢耕委奴，岁时足以供百需。打门未始惊追胥，绕屋时闻幽鸟呼。主人况乃非世儒，王门懒曳邹枚裾。胸中素有廊庙谟，冥鸿未可世网拘。振衣归来弗踌躇，青鞋布袜竹杖扶。南窗寄傲忘居诸，一觞一咏日自娱。高情澹澹寄太虚，出岫野云同卷舒。宽兮绰兮矩不踰，优哉游哉乐有馀。人间有此安养区，辋川盘中未必如。平生我亦山泽癯，所经佳胜神与俱。田园至乐独让渠，知君之乐孰若吾。,4
Ming,王琅,登楼北望忆黎美周朱叔子,登楼酌酒不成欢，城角宵哀百感攒。江月岂堪频北照，岭云谁复向南看。归猿立树啼穷泽，落雁冲寒咽古滩。何处悲歌同日暮，西风愁入路漫漫。,5
Yuan,李泂,题周曾秋塘图卷二首 其一,家在东南云锦乡，心魂元是水花香。哦诗想入秋塘境，鸳鸯惊飞一夕忙。,4
Qing,六十七,十月二十三日庄副使相邀赏菊次范侍御韵,雅集澄台最上头，小春忽睹万枝秋。满丛佳色含朱槛，盈把繁英计酒筹。香满更宜邀客赏，露浓不用替花愁。饮中剩有陶家味，争忍樽前早罢休。,6
Song,文仪,诗一首,乙卯之春凤诏颁，二孙指拟上春官。兰宫绾却蓝袍了，犹恨麻衣泪未乾。,3
WeiJin,阮籍,其十九,昔年十四五，志尚好书诗。被褐怀珠玉，颜闵相与期。开轩临四野，登高望所思。丘墓蔽山冈，万代同一时。千秋万岁后，荣名安所之！乃悟羡门子，噭噭今自嗤。,0
Qing,王采薇,半岭和薇隐韵,半岭幽居好，疏谈向夜分。剑明疑有月，香细欲生云。新酝皆松术，清娱有典坟。湘帘池上动，苦露湿行裙。,6
Yuan,林月香,句,楚人一缕垂亡命，尽向秦庭哭得回。六国既亡秦一统，如何却道帝秦非。那知老子痴顽福，曾见官家历五朝。可怜几幅通神画，只入桓玄夹袋中。,4
Song,王安石,欣会亭（龙舒本题作过景德僧院）,数家邻水竹，一坞共云林。晚食静适己，独谣欣会心。移床随漫兴，操策取幽寻。未爱神锥汝，犹怜妙斲琴。,3
Song,勾台符,其六,右执范贤袂，左拍薛昌肩。举头傲白日，长啸揭青天。,3
Song,王初,延平天庆观,剑化江边绿构新，层台不染玉梯尘。千章隐篆标龙简，一曲空歌降凤钧。岚气湿衣云叶晚，天香飘户月枝春。盟经早晚闻仙语，学种三芝伴羽人。,3
NanBei,王僧孺,秋日愁居答孔主簿诗,首秋云物善，昼暑旦犹清。日华随水泛，树影逐风轻。依帘野马合，当户昔耶生。物我一无际，人鸟不相惊。傥过北山北，聊访法高卿。,1
Song,孔延之,句,天目远随双凤落，海门遥蹙两潮趋。,3
Tang,李峤,幸白鹿观应制,驻跸三天路，回旃万仞溪。真庭群帝飨，洞府百灵栖。玉酒仙垆酿，金方暗壁题。伫看青鸟入，还陟紫云梯。,2
Qing,丁炜,送唐习之游金陵,都亭春霁后，送子复南游。箧里仲宣赋，樽前玄礼舟。啼莺移苑树，乳燕入江楼。故国今如许，清吟且莫愁。,6
Ming,文嘉,乐野,吾慕乐野子，萧然与世违。青林玩流水，白板掩柴扉。雨过知花落，风晴看鸟飞。閒来锄菜甲，胜采北山薇。,5
Song,包恢,过峡山寺,庾岭分来峙两山，夹山成峡水成湾。上林下石森双障，南海西江屹一关。水若龙藏涵碧色，山如虎伏出苍颜。人来人往消何许，谁似山长与水閒。,3
Yuan,宋无,答王子长,病后得书频，情知未立身。孤灯风雨夜，两处别离人。乙鸟归来社，辛夷开过春。如逢元白问，莫说为诗贫。,4
Ming,方文,会试榜发，久不得报，有怀同社诸子,诸生皆耆旧，亡何试礼闱。便应骧首去，未许倦怀归。辇下新朝服，山中老布衣。高鹏与低鴳，各自一行飞。,5
NanBei,到洽,答秘书丞张率诗,东南季子，上国贾生。会稽竹箭，峄阳孤茎。物产因地，品赋斯征。孰若兼美，羽仪上京。（一章）上京羽仪，十纪鸿渐。竹待羽栝，木资刳剡。皎皎素丝，涅而不染。晨鸡靡暄，径寸谁掩。（二章）豫樟之生，谁能先识。山衡野虞，偶知所植。百尺无枝，何枉斯直。青冥耸翰，丹屑拂翼。（三章）尔日闻声，余称倾盖。事以年殊，理因义会。我好春兰，子欢秋艾。兰艾既辩，春秋交害。（四章）在昔壮年，尝怪长老。殷勤好少，忘年爱宝。于今念兹，苟求怀抱。绮繻素褐，何伤交道。（五章）前有元干，置左置右。后有弘度，流分四部。爰在伊人，蔚为举首。余掌司直，有谬兰莠。（六章）余既迟暮，伤兹岁聿。迫以贱事，且婴老疾。子有俦年，方赊来日。虽无事焉，宁忘蓬荜。（七章）寤言安适，怀人在斯。九重窈窕，长安莫窥。既迅千里，玉策金羁。且息望美，自事衰疲。（八章）,1
Yuan,王翰,故人遂初过山居,秋气谁相问，荒居懒闭门。剑歌双鬓换，国步寸心存。漫写当年事，偏惊此日魂。风流非旧日，有虱对谁扪。,4
Tang,杨监真,其四,日落焚香坐醮坛，庭花露湿渐更阑。净水仙童调玉液，春宵羽客化金丹。,2
NanBei,王韶之,其八 殿前登歌①,明明大宋，缉熙皇道。则天垂化，光定天保。天保既定，肆觐万方。礼繁乐富，穆穆皇皇。,1
Yuan,王行,寄衍独庵斯道,蒲团功向熟，那许业缘侵。悟道原非佛，论诗却见心。钵香红稻米，屋老绿萝岑。吾亦惟求静，支筇盍远寻。,4
Ming,方良节,题李在画,烟霏压翠万峰低，树树阴浓路转迷。何处人家春不管，落花流出小桥西。,5
Yuan,无名氏,焦山,江上峰峦拥翠涛，神仙曾此挂丹瓢。中流坐席云常护，六月楼台暑自消。树色远迷淮甸雨，钟声遥带海门潮。天开图画非人世，一苇相过不待招。,4
NanBei,刘铄,拟孟冬寒气至诗,白露秋风始，秋风明月初。明月照高楼，白露皎玄除。迨及凉风起，行见寒林疏。客从远方至，赠我千里书。先叙怀旧爱，末陈久离居。一章意不尽，三复情有馀。愿遂平生志，无使甘言虚。,1
Qing,王隼,仲冬陪尹澜柱铨部陈元孝林叔吾入羚羊峡怀梁药亭先生,晴云散暮霞，落日万山赤。寒风峡中来，吹我江上楫。峰势截长江，倒影竦双壁。溪声瘦老松，微波荡怪石。俯疑坤轴崩，仰觉河汉窄。危磴人似猿，绝岸舟如叶。叠巘结寒姿，岩断孤烟接。密林崖寺古，萝径垂石发。枉渚鼋鼍骄，澹濧蛟龙沫。显昧理或然，神物含溟漠。把酒对山公，探幽怀谢客。暌隔未移旬，寸心若积雪。矧乃览山川，狂歌谁与发。欲寄山阿人，霜花岂堪折。,6
Ming,戈止,风入松 漫兴,生涯应作浣花翁，事事疏慵。结庐恰喜尘嚣外，栽花地、雨碧霜红。家在乱云深处，人来流水声中。年年相识旧东风，排我小帘栊。榆钱落尽萍钱落，奚囊在、不畏诗穷。夜泛试移短棹，晓眠常过高舂。,5
Qing,孔毓玑,征粮至浮河宿詹氏书斋次壁间韵,雨过青山翠万重，浮河新水浸芙蓉。入门先拭题诗壁，裁句时闻隔院钟。只愿康衢酬帝力，敢期褒德启侯封。明年幸免催科累，载酒携筐劳尔农。,6
Qing,丁玉藻,观兵,捷书传楚塞，使相议征蛮。伏莽熊皮甲，簪花鹿角鬟。炎风生万灶，杀气动三关。莫学浛洭水，东流更不还。,6
Ming,丘吉,寄馆天宁寺二首 其一,宝树林中避世情，琴囊长挂白云层。蒲团学得枯禅坐，合作东轩长老称。,5
NanBei,陆瑜,独酌谣,独酌谣。芳气饶。一倾荡神虑。再酌动神飙。忽逢凤楼下。非待鸾弦招。窗明影乘入。人来香逆飘。杯随转态尽。钏逐画杯摇。桂宫非蜀郡。当垆也至宵。,1
Yuan,元好问,落魄,落魄宜多病，艰危更百忧。雨声孤馆夜，草色故园秋。行役鱼赪尾，归期乌白头。中州遂南北，残息付悠悠。,4
Ming,王世贞,天宁寺大风雨旋霁,雁塔衡飙劲，珠林密雨回。昙花空外散，天乐定中来。龙出阿罗钵，猊翻般若台。何因占慧力，孤月乱云开。,5
Qing,丁之翘,念奴娇 同雪巅和尚、贲黄理过蒋山老人静室，听渔鼓简子,陡然冰冷，听山樵渔鼓，游仙一阕。不待三声肠已断，惹得咽喉呜咽。黄面瞿云青莲居士，罢击催诗钵。分班而坐，鼓音点点疏越。是甚任侠荆高，酒酣胆壮，双耳轮根热。汉武秦皇犹挂口，笑杀诸天菩萨。塞北金铙，江东铁板，总是离骚跋。令人深省，两堂不用齐唱。,6
Song,丁黼,寄题翠蛟亭,每到秋风忆翠蛟，三年此地小游遨。如今著脚缁尘里，犹梦亭中阅怒涛。,3
Tang,僧文偃,其十三,咄咄咄，力韦希。禅子讶，中眉垂。,2
Song,兜率长老,题汪水云诗卷,穷发归来脱孟劳，何嗟澹与泊相遭。瑶琴摘罢意犹在，石鼎联成韵更高。世事可能书咄咄，人情只合醉陶陶。雁门弦断无人续，输子诗成夺锦袍。,3
Ming,叶梦熊,吊太史公墓诗,大河东去势茫然，司马残碑纪汉年。孤史是非悬白日，龙门踪迹已浮烟。玉书神护空遗穴，石室云藏有剩编。国士漂零同感慨，一杯和泪滴重泉。,5
Yuan,李穑,望道者山,夙驾卢龙县，遥看道者山。浅丛禽自语，芳草马宜班。片月苍松外，孤云翠壁间。倘容吾卜筑，采药驻年颜。,4
Yuan,吴莱,其二,此去知何处，飘然惜尔年。尘飞驰马埒，雪拥读书毡。日观跻攀外，云台献纳边。文园宁久病，须奏上林篇。,4
Ming,方国骅,其三,诸侯每长跪，北面莫须呼。大泽一竿钓，深山三尺屠。谈兵触狼食，怒酒折虬须。百岁累累冢，髑髅香不枯。,5
Ming,毛奇龄,其二,重坂寻幽境，崇台设锦茵。相携金谷酒，同是兔园人。白落寒郊木，丹流石洞银。严飙随倡和，真觉愧阳春。,5
Ming,叶光辅,其二,年来无梦到长安，肯羡吴侬作热官。寂寂草堂深闭后，一编哀草注初完。,5
Yuan,王原杰,震泽镇,村市萧条数十家，扁舟夜泊傍芦花。江空岁晚归心切，水远山长去路赊。带水野田鸣落雁，连云烟树绕昏鸦。劳生徒负灯窗志，只合西园学种瓜。,4
Tang,段义宗,题三学院经楼,鹫岭鸡园不可俦，叨陪龙象喜登游。玉排复道珊瑚殿，金错危栏翡翠楼。尚欲归心求四谛，敢辞旋绕满三周。羲和鞭挞金乌疾，欲网无由肯驻留？,2
NanBei,谢庄,游豫章西观洪崖井诗,幽愿平生积，野好岁月弥。舍簪神区外，整褐灵乡垂。林远炎天隔，山深白日亏。游阴腾鹄岭，飞清起凤池。隐暧松霞被，容与涧烟移。将遂丘中性，结驾终在斯。,1
Ming,叶向高,送薛履章赴粤西藩幕,黄花如绶映秋深，尊酒西风起别吟。官薄且依薇作署，地偏还喜桂为林。交情中岁多萍散，宦况清时只陆沉。不信衡南无雁到，尺书还拟寄同心。,5
Qing,毛蕃,镜听词,匣中古镜青铜蚀，持向灶前重拂拭。敛衣载拜前致词，夫婿一别无消息。古镜千年会有神，重问归期真未真。山川险阻虎豹聚，丁宁细向镜中诉。拜罢回头窃自伤，绣带菱花什袭藏。他时夫婿重相见，更与摩挲祠灶王。,6
Qing,王鸿绪,雾中由戒坛度罗睺岭稍霁至潭柘,既瞻戒坛松，言观潭柘树。山僧劝我且莫行，白额秋来乱林坞。我闻斯言大吁怪，欲行不行日亭午。此生到处被物厄。不信山游复有虎。携朋大笑出寺门，樵子前驱荷干橹。联镳兀兀云雾中，羊肠鸟道愁花骢。十步九折凌绝壁，仰面直欲摩苍穹。但觉千山万岭同一气，举世高下归鸿濛。我仆马蹇滞岩底，招呼不辨西与东。兹山猛兽固客在，耳边作吼惟松风。须臾度岭四天豁，西崦已堕铜轮红。忽见九峰开锦帐，朱霞一抹青芙蓉。红楼金殿耸天际，秋林杳霭闻清钟。我策我马入幽谷，苾刍相引岩之麓。绀宇辉煌绕玉阑，禅房窈窕摇修竹。古柘千章无复存，妙严双趾今谁续。日斜不及访龙泉，仰睹峰头乱红绿。对景行厨泻酒醅，临风万里酣高台。我且歌，君莫哀，元规朝市多尘埃，城外名山谁看来。,6
Yuan,王武,其二,执手出都门，长揖从此辞。游子归远方，壮士亦苦怀。邓林非无木，木恶不可栖。冀北非无马，马驽不可驰。高天上无极，浮云将何依。日月苟不修，重来以为期。,4
Song,王十朋,送黄岩三友,聚散本常理，未应轻感伤。祇因三益友，故断九回肠。子少才俱美，予穷老更忙。相将亦行客，后会恐参商。,3
NanBei,谢徵,济黄河应教诗,积阴晦平陆，凄风结暮序。朝辞金谷戍，夕逗黄河渚。赤兔徒联翩，青凫讵容与。泪甚声难发，悲多袖未举。虚薄谬君恩，方嗟别宛许。,1
Song,王随,其三,江吴宁久次，知己在朝端。,3
Qing,王念孙,空翠亭,我游空翠亭，遂蹑空翠窟。仄处迷向背，昼光寒不入。高壁散长风，到面作飞雪。积阴带江声，冷中石骨裂。钩络枯藤幽，剥啄古扉缺。虚寺钟一声，客魂堕漻泬。尘氛此俱隔，惟有仙气结。愿得托茅茨，终焉养疏拙。,6
Yuan,李致远,梧叶儿,把孩儿相凌辱。折倒的黄瘦了。使不的你家富小儿骄。头上虱如喷饭。我心中如刀搅。把衣服扯得似纸提条。带云：哎哟。僧住赛娘儿也。唱：这是儿女每没爷娘的下梢。,4
Tang,朱存,金陵览古 乌衣巷,人物风流往往非，空馀陋巷作乌衣。旧时帘幕无从觅，只有年年社燕归。,2
Yuan,毛直方,悼亡 其一,从事龟山亦偶然，宁知长别恨终天。当时去就商量错，不似牛衣十八年。,4
NanBei,袁淑,秋晴赋,是月也，声晷合，朝夜分，霆收耀，虹戢文，炎都褰埃，旻寓涤氛。曳悲泉之凝雾，转绝垠之严云。,1
Qing,丁尧臣,高邮舟中 其一,一水连吴楚，长天接海滨。湖浮城作岸，波涌月随人。寺壁谁留画，桃源莫问津。中流频击楫，感慨百年身。,6
Ming,于成龙,其二,晋阳城畔访遗祠，每忆抠衣下拜时。老我今开江上幕，迟公未拂陇头碑。编摩令子知家学，讯问高堂识母仪。为说诸艰都历尽，冰霜赢得鬓如丝。,5
Yuan,元明善,谒先主庙二首 其一,合散扶倾老益坚，荒祠重过为悽然。君臣洒落知无恨，庸蜀崎岖亦可怜。一县山阳尧故事，三年章武魏长编。锦官羽葆今何处？半夜楼桑叫杜鹃。,4
Qing,王尔烈,自龙泉徒步至香岩行三十里偕润溥淳叟杏村瑞昌数君 其一,龙泉兹已别，送客水萧萧。迢递来西岭，盘桓坐石桥。陆茶方共饮，葛杖又相招。僧指香岩寺，仙台路未遥。,6
Ming,文嘉,与子元长卿月下访道园上人坐月白斋,乘兴叩禅关，萧然水竹閒。路危应九折，屋住只三间。斋白月悬镜，花明菊破颜。茶香解留客，深夜不知还。,5
Tang,于濆,边游录戍卒言,二十属卢龙，三十防沙漠。平生爱功业，不觉从军恶。今来客鬓改，知学弯弓错。赤肉痛金疮，他人成卫霍。目断望君门，君门苦寥廓。,2
Yuan,宋无,华盖峰逸人,十步九岩壑，结茅无四邻。山中春雨过，水上落花新。采药逢毛女，焚香对羽人。时携一瓢酒，醉著去朝真。,4
Ming,尹根寿,其二,忆在西清日，曾叨望下风。几回资善诱，长愧尚微衷。不敢寝间哭，其如古道穷。翩然送丹旐，日断梗楠中。,5
Song,乩仙,忆少年,凄凉天气，凄凉院落，凄凉时候。孤鸿叫斜月，伴寒灯残漏。落尽梧桐秋影瘦。菱鉴古、画眉难就。重阳又近也，对黄花依旧。,3
Tang,僧栖蟾,送迁客,谏频甘得罪，一骑入南深。若顺吾皇意，即无臣子心。织花蛮市布，捣月象州砧。蒙雪知何日，凭楼望北吟。,2
Tang,王泠然,新潭赋,国之天府。名曰河南。水有清洛。涨乎新潭。夫其贯都成川。习坎为德。石门呀豁而洞泻。绿树逶迤而夹植。源自山来。漕因人力。或清浅而见底。或深沈而莫测。奔狭口以雷声。积中心而黛色。若乃方将暮春。大集都人。锦筵横石。罗幕藉尘。骑影攒临。变作桃花之浪。衣香乱入。翻为莲叶之津。由其地势多美。所以潭名永新。观其城阙映带。闾阎萦绕。半向石崇之园。斜经潘岳之沼。星月沈浮乎其内。烟云洗沸乎其表。不生芰荷。但聚鱼鸟。通舳舻之利。于国既多。开浸灌之功。与人非少。自记从调。恒来此游。朝林坐而疑夕。夏潭行而觉秋。清可照人。实欣逢于朗镜。虚宜受物。伫相引于仙舟。带洛常耻。临淄更羞。况获忝乎馀派。终敢希乎下流。,2
Ming,尹铉,闻人休官。叙怀 其一,薄禄縻吾迫，扁舟羡予归。心衰唯长拙，身老不知非。书罢悲明减，梳馀叹发稀。故山秋政好，遥忆锦鳞肥。,5
Ming,王缜,正德纪元元日次许启衷韵,元年元日里，拈笔试东风。正德光华异，长安歌吹同。逢人多献岁，得句每呼童。从此星辰转，天清日正红。,5
Yuan,李集,汉阳途中,病馀身已老，客里岁将穷。瘦马鸣西日，羸僮背朔风。临津冰合渡，华岳雪连空。回首松山下，君门缥渺中。,4
NanBei,陈暄,长安道,长安开绣陌，三条向绮门。张敞车单马，韩嫣乘副轩。宠深来借殿，功多竞置园。将军夜夜返，弦歌著曙喧。,1
Qing,孔继孟,伤逝,肠断思君子，悲哉逝水流。温文娴礼乐，慷慨熟春秋。长啸刘琨壮，深心贾谊忧。玉楼天帝召，寡鹄恨难休。,6
Song,万俟咏,昭君怨 其一,春到南楼雪尽。惊动灯期花信。小雨一番寒。倚阑干。莫把阑干倚。一望几重烟水。何处是京华。暮云遮。,3
NanBei,陆瑜,琴赋,龙门琦树，上笼云雾。根带千仞之溪，叶泫三危之露。忽纷糅而交下，终摧残而莫顾。逢蔡子之见矜，识奇响于馀烟。飞青雀兮歌绮殿，引黄鹤兮惨离筵。吟高松兮落春叶，断轻丝兮改夏弦。欢曲举而情踊跃，引调奏而涕流涟。亦有辞乡去国，对此悲年。,1
Tang,隔窗鬼,题窗上诗①,何人窗下读书声，南斗阑干北斗横。千里思家归不得，春风肠断石头城。,2
Tang,朱湾,同清江师月夜听坚正二上人为怀州转法华经歌,若耶溪畔云门僧，夜闲燕坐听真乘。莲花秘偈药草喻，二师身住口不住。凿井求泉会到源，闭门避火终迷路。前心后心皆此心，梵音妙音柔软音。清泠霜磬有时动，寂历空堂宜夜深。向来不寐何所事，一念才生百虑息。风翻乱叶林有声，雪映闲庭月无色。玄关密迹难可思，醒人悟兮醉人疑。衣中系宝觉者谁，临川内史字得之。,2
Ming,王懋明,其三,僻境但流水，秋风隐计贫。石门槐叶暗，茅屋豆花新。晚食忘兼味，天游懒徇人。将师广成子，澹泊葆吾真。,5
Ming,释方择,仲夏田家,屋边新剪百株桑，一抹村烟远可望。斜径短桥交竹翠，乍晴又雨到梅黄。秧针簇簇当蓬户，蛙鼓喧喧隔土墙。相嘱邻翁先刈麦，前溪水漫也无妨。,5
Ming,释大泓,除夕怀兄弟,爆竹闻村落，还乡信转遥。愁难同岁尽，魂不待春招。烧烛依孤影，支身剩一瓢。风尘走兄弟，天末泪今宵。,5
Yuan,危素,挽达兼善,大将忠精贯白日，诸生揽涕读哀词。天胡不陨杨行密，公恨不为张伯仪。满眼陆梁皆小丑，甘心一死是男儿。要知汗竹留芳日，只在孤舟浅水时。,4
Song,王周,使风,风起即千里，风回翻问津。沉思宦游者，何啻使风人。,3
Yuan,汪广洋,郡斋秋日,帷幕公事简，斋居文墨閒。开帘坐白日，拄笏对青山。谬拙占微宦，疏慵觉厚颜。空令怀旧业，心逐鸟飞还。,4
Tang,令狐楚,立秋日悲怀,清晓上高台，秋风今日来。又添新节恨，犹抱故年哀。泪岂挥能尽，泉终闭不开。更伤春月过，私服示无缞。,2
Yuan,周驰,其三,杨柳青青麦吐芽，壶觞来就野人家。可怜废井荒畦畔，狼藉东风一径花。,4
Yuan,汪泽民,四月九日新霁景气清淑偕宗英公仲自天都峰侧游汤泉道中偶成,天都夐出诸峰上，曙色岚开逸兴催。半壁暗泉吹冷雨，悬崖飞瀑吼晴雷。白云缥缈仙乡远，碧落高寒俗驾回。自笑生平爱清境，冥搜不厌历崔嵬。,4
Tang,无名氏,长门,怅望黄金屋，恩衰似越逃。花生针眼刺，月送剪肠刀。地近欢娱远，天低雨露高。时看回辇处，泪脸湿夭桃。,2
WeiJin,张协,其八,述职投边城，羁束戎旅间。下车如昨日，望舒四五圆。借问此何时，胡蝶飞南园。流波恋旧浦，行云思故山。闽越衣文蛇，胡马愿度燕。风土安所习，由来有固然。,0
Song,王纲,诗赠富乐山海公长老,心地如今不动尘，大千境界百年身。掩关明月上峰顶，满座清风生玉津。雪岭松筠为节操，石楼钟磬度昏晨。已同七老图岩壁，便是龙华会里人。,3
Song,尹直卿,寿俞尚书七十九,后皇深助顺，命世烨生贤。临汝葱佳气，罗浮降散仙。春兰早无对，秋竹晚弥坚。稳击三千水，高腾尺五天。清癯迂叟侣，温厚醉翁然。献纳星辰上，司存雨露边。常情难勇退，定力竟孤骞。此夕寻常夕，明年八十年。金猴转空柄，璿象灿丁躔。中令汾阳考，平章潞国权。龙钟笑裴度，矍铄过文渊。阴阳无尽藏，真源不老仙。,3
Ming,王绅,赠进大道上人云南,三年奔走厌红尘，偏爱山中道趣真。月转祗园天不夜，花生净域地常春。讲经有理怀支遁，问难无穷忝许询。情事未伸天罔极，几思结杜扣良因。,5
Qing,方世泰,平陵公子歌,家世平陵东曲住，生长轻肥耻纨裤。夷门曾访鼓刀人，赵州一拜平原墓。杀身不惜为知己，乡闾但道酒人耳。北上边城望大荒，南寻禹穴西衡湘。万里阴相天下士，眼中彼彼止如是。一笑归来更读书，十年折节为名儒。当时心慕要离勇，今笑荆轲徒匹夫。,6
Ming,王越,送龙州樊使君,万里龙州路，冥冥烟雾深。山峰迎去马，野烧隔平林。地远官无法，民丰橐有金。相思明月夜，愁听几猿吟。,5
Song,王镃,买舟,赤阑桥上路，几度卜归期。流水无休日，行人有老时。潮来江势逆，月出海门迟。风顺轻舟快，蒲帆尽夜吹。,3
Ming,丁宾,谒方正学先生祠,花雨台前石子冈，孤坟松柏自苍苍。从来洒泪成新土，何必游魂返故乡。山色一林俱积翠，江流千古半斜阳。欲知直道人心在，祠庙于今信有光。,5
Yuan,林景熙,古松,独占宽闲地，不知摇落天。山林犹古色，风雪自穷年。龟伏灵根寿，禽巢绝顶仙。栋梁非所屑，几见海成田。,4
Qing,丁之翘,金缕曲 石王香招饮东篱,风约传来陡。占东篱、今番花事，君居其九。小圃西头开廨屋，匝地黄金冷透。也值得、苦吟诗瘦。几尺珊瑚争赌胜，问秋光、似此何曾有。紫丝帐，今存否？饮场胆大元如斗。尽相呼、霜风拂面，兔毫悬肘。羞学金桃工献媚，白昼山庄嚎狗。看我辈、拍肩携手。此夜留髡同买醉，罄小槽、红滴珍珠酒。诗七步，分头走。,6
Yuan,王国器,踏莎行 月奁匀面,冰鉴悬秋，琼腮凝素。铅华夜捣长生兔。玉容自拟比姮娥。妆成只恐姮娥妒。花影涵空，蟾光笼雾。芙蓉一朵溥秋露。年年只在广寒宫，今宵鸾影惊相遇。,4
Ming,王思谏,南山钓台,相水东流湾复湾，苔矶流落自南山。浪翻桃瓣红鳞起，日入芦花百鸟还。渔笛几声江月上，客星一点水云间。如何结得羊裘侣，坐占矶头七里滩。,5
Ming,释玄穆,题焦山寺,狮子峰前访晚参，直登绝顶纵幽探。帆樯远近迷苍霭，楼阁高低锁翠岚。水色倒涵天上下，山形雄压地东南。焦先去后岩扉古，树老碧桃春正酣。,5
NanBei,阳休之,咏萱草诗,开跗幽涧底，散彩曲堂垂。优柔清露湿，微穆惠风吹。朝朝含丽景，夜夜对华池。,1
Qing,尤侗,送严给谏入都,汉京雅重严夫子，未许桐江把钓竿。重起千门看橐笔，传闻三省喜弹冠。天回紫塞龙鳞动，日射青蒲鹿角寒。又见趋庭真御史，一家骢马满长安。,6
Ming,叶相,史江皋约游芙蓉庄阻雨,细雨芙蓉径，冲泥客到稀。桥分平野阔，江入曲池微。花怯寒轻堕，莺愁湿不飞。高云掩片月，容易送君归。,5
Ming,王樵,同姜凤阿王会沙二内翰胡庐山邹颖泉二比部胡杞泉给谏宿碧云寺,一宿招提境，琴尊此日同。青山在屋上，明月可庭中。户牖流泉过，池亭曲槛通。高人逢不偶，清赏意无穷。,5
Qing,尹廷兰,游佛峪感怀林汲师,开皇千载后，梵宇至今开。仄径穿云入，群峰尾岱来。秋阴生大壑，木叶下灵台。林汲泉边过，凄然奠一杯。,6
Song,可旻,其六,清净乐邦吾本郡。娑婆流浪因贪吝。冉冉思归霜入鬓。深嗟恨。塞鸿不解传音信。落日尽边沙隐隐。向西望处归应近。天乐是时相接引。宜精进。紫金台上谁无分。,3
Tang,李颀,篱笋,东园长新笋，映日复穿篱。迸出依青嶂，攒生半绿池。色因林向背，行逐地高卑。但恐春将老，青青独尔为。,2
Yuan,超珍,其二,雨后芙容霜后枫，渔庄只在画桥东。不知前面花多少，映水残霞烂漫红。,4
Yuan,宋讷,寄东崖居士霍元方典教兼呈赵樵山元昌,别后相思入梦中，东崖崖下一诗翁。茅斋晚会烹河鲤，芹水秋书待塞鸿。融帐高悬沙麓月，陶巾轻折野田风。樵山老友如相问，为说归来乐处同。,4
Tang,本净,四大无主偈,四大无主复如水，遇曲逢直无彼此。净秽两处不生心，壅决何曾有二意。,2
Tang,王履贞,青云干吕,异方占瑞气，干吕见青云。表圣兴中国，来王谒大君。迎祥殊大乐，叶庆类横汾。自感明时起，非因触石分。映霄难辨色，从吹乍成文。须使流千载，垂芳在典坟。,2
Song,文有年,题元子故宅（景定壬戌三月上七日）,漫郎百事皆漫尔，独有溪山认作吾。念无一物镇泉石，生怕偃蹇羞吾徒。灵武中兴功掩德，天地大义须人扶。宁将善颂寓谲谏，百世闻之立懦夫。太师劲气形于笔，二美能兼自古无。后来衮衮下注脚，识者涪翁次石湖。松煤狼藉楮山赭，空谷雷响工传摹。徘徊熟玩长太息，世道日与湘流俱。,3
Qing,于震,别朱如川,家事不复道，酒阑花满林。一剑晓初发，孤帆春已深。云霄吾辈事，门户百年心。梦醒练塘月，匡床照布衾。,6
WeiJin,谢芳姿,团扇歌二首 其一,白团扇。辛苦五流连。是郎眼所见。,0
NanBei,沈约,长歌行,春隰荑绿柳，寒墀积皓雪。依依往纪盈，霏霏来思结。思结缠岁晏，曾是掩初节。初节曾不掩，浮荣逐弦缺。弦缺更圆合，浮荣永沉灭。色随夏莲变，态与秋霜耋。道迫无异期，贤愚有同绝。衔恨岂云忘，天道无甄别。功名识所职，竹帛寻摧裂。生外苟难寻，坐为长叹设。,1
Ming,于思缉,云林画竹树秀石 其一,乔木千章高出云，幽篁几个石嶙峋。平生丘壑真成癖，莫怪乌藤来往频。,5
Ming,尹明翼,其二,晓起入春园，衣袖揽花叶。湿侬衣不妨，打失双蝴蝶。,5
Song,万俟绍之,访新城宰,野花香细绿阴成，风著征衫暑尚轻。流水有声如学语，乱山无数不知名。柘林叶尽蚕初熟，麦陇人行雉不惊。少驻篮舆聊问俗，儿童亦说长官清。,3
Qing,丁三在,赠春航次白丁韵,美人湖上美人逢，语托微波眉作峰。一曲红牙声未歇，两行碧血泪俱浓。氍毹仿佛当年事，环佩长留此日踪。我已飘零琴剑老，阿谁不是可怜侬。,6
Yuan,白朴,木兰花慢,记罗浮仙子，俨微步、过山村。正日暮天寒、明妆淡抹，来伴清樽。行云黯然飞去，怅参横月落梦无痕。翠羽嘈嘈树杪，玉钿隐隐墙根。山阳一气变冬温。真实不须论。满竹外幽香，水边疏影，直彻苏门。彷佛对花终日，拌淋漓、襟袖醉昏昏。折得一枝在手，天涯几度销魂。,4
Yuan,安熙,次李枢判容安亭诗韵五首 其一,问舍求田计未成，登临搔首愧平生。联名丹阙浑无望，招隐洪崖久寄声。短笛长歌樵牧事，浮云流水古今情。相君许借容安住，拟向南阳约孔明。,4
Yuan,周永言,次毛楚实韵,声誉无闻五十前，一身为客动经年。纱帷授业花生眩，银烛抄书雪满颠。晴树画图开晓日，暮林楼阁倚春天。畏人风雨时时有，神剑那应久蛰渊。,4
NanBei,纪少瑜,咏残灯诗,残灯犹未灭，将尽更扬辉。唯馀一两焰，才得解罗衣。,1
Tang,吕温,赋得失群鹤,杳杳冲天鹤，风排势暂违。有心长自负，无伴可相依。万里宁辞远，三山讵忆归。但令毛羽在，何处不翻飞。,2
Qing,王昙,狮山,狮山一篑土，嵽𡸣海门东。地即鼋鼍宅，天当斗女宫。楼台高蜃气，草木下腥风。不入沙魂市，相闻野叫中。,6
Ming,尹墀,其二,仙鹤人间下，祥麟绝代惊。文章鸣大雅，德宇庇群生。出处时清浊，存亡国重轻。伤心具瞻地，空见泣黎氓。,5
WeiJin,郭璞,其十五,登岳采五芝，涉涧将六草。散发荡玄溜，终年不华皓。,0
Tang,嵩岳诸仙,其八,幽蓟烟尘别九重，贵妃汤殿罢歌钟。中宵扈从无全杖，大驾苍黄发六龙。妆匣尚留金翡翠，暖池犹浸玉芙蓉。荆榛一闭朝元路，唯有悲风吹晚松。,2
Yuan,王行,次韵张伯纯见寄,一从高迹隐林坰，城郭登临不共行。流水高山谁得解，暮云春树几多情。平湖远汉空明里，落日群峰紫翠横。已喜芳邻近得接，好怀那惜向君倾。,4
Qing,卞永吉,邗上送人之黄州,故人辞我去，匹马向黄州。别绪频攀柳，相思独倚楼。江流通汉水，春信接邗沟。烽为年来急，迟迟莫浪游。,6
Qing,方功惠,贺金锡龄五子同时入泮联,秀气成采，星聚奎壁；大喜在后，凤入翰林。,6
Ming,丁恒,送文可归杭州,李君才华世希有，湖海清名在人口。连年踪迹爱狂游，马蹄遍向天涯走。春风二月度鄱阳，买舟远下南斗傍。笔床茶灶浑无恙，犹带关前花雨香。我是烟霞旧时侣，鹿裘卧听山前雨。出门正欲问荆州，人来又道君归去。相逢不得叙生平，短歌欲赠难为情。秋风吹云浦树碧，南雁叫月江芦清。闻君家住孤山后，到家春色生衣袖。为问林逋旧隐居，至今尚有梅花否。,5
Song,方蘋,王大令（鬲）移需岩王隐居（鸿）手植木樨于郡庭赋诗以赠和黄通判（巽）韵,分将翠色来雩邑，翛尔清风植府庭。先生高卧何由见，想在渔州弄紫萍。,3
Yuan,传东郊,山行,松老崖空树欲倾，缓吟微陟荅新晴。春深雨过花如梦，风暖莺回树有声。缥缈蓉城云作户，依稀缑领鹤吹笙。惟应眼厎皆诗句，一夜推敲直到明。,4
Ming,王延陵,虎丘分咏得浮图,宝塔倚秋穹，珠林望彩虹。云嘘网户白，日落绮疏红。铃语振天外，龙光盘壑中。不有九霄陟，能令五蕴空。,5
Yuan,杜仁杰,病中呈裕之,十载犹能复笑谈，归来重觅读书龛。耒阳白酒君应具，勾漏丹砂我自惭。民讼几时消自苦，山城虽小得穷探。也知清俭难持久，好趁秋风酒菊潭。,4
Ming,文嘉,送吴海峰吏部服阕北上,吴苑春风动，征帆画鹢催。移忠孤念切，许国壮怀开。粉署班犹接，金台毂已推。边陲正多事，君有济时才。,5
NanBei,无名氏,百姓为袁粲褚彦回语,可怜石头城。宁为袁粲死。不作褚渊生。,1
Ming,王沂,海舟乘月夜归,露下空明夜气清，天回银浦碧泠泠。潮生沧海三更月，雾散平芜数点星。照水流萤摇短岸，惊舟寒雁起长汀。望来乡井不成寐，满鬓霜风吹酒醒。,5
Qing,王泽宏,送陈心简之辽东,驱车独旅向三韩，九月秋风已渐寒。才道玉门生入稳，谁知铁岭放归难。长天积雪家何处，绝塞严冰路几盘？鸭绿江深终古恨，南来鸿雁报平安。,6
Ming,尹根寿,次志温上人轴中韵,春尽岩端寺，花残物外寮。劫灰馀旧刹，具叶宛今朝。石径藤阴合，山风梵响遥。重游空入梦，白发转萧萧。,5
Yuan,吴龙翰,谩题,放旷疏林下，清风吹鬓毛。傍梅读周易，对酒歌离骚。诗思秋云淡，古怀明月高。五湖天地别，烟水绿平篙。,4
Qing,王芬,卜算子 七夕,偶向庭前立，又报双星节。只容今夜一相逢，莫话长离别。银汉鹊桥低，金井瓜盘设。素娥今夕定多愁，掩却天边月。,6
Ming,方茂夫,送李与可应贡北上,相送一尊酒，游子万里心。倚剑白日暮，长啸春江深。自矜屈宋俦，未登词赋林。丈夫立功名，何计尺与寻。鸾凤会轩翥，岂终鸡鹜群。行当献奇策，台已筑黄金。,5
Ming,方起龙,夜起听圃人锄月声,凉月白于水，微烟且未生。莺眠一树静，草响百虫争。人影孤逾冷，锄音歇复鸣。墙头相问訉，莫是老云卿。,5
Ming,于若瀛,咏竹,绿笋半含箨，新梢才作林。色连梧井近，根入槿篱深。雅有凌寒操，能虚应世心。拂云不须待，常对小庭阴。,5
Ming,叶天爵,华盖山,攀云连上最高岑，万壑风庭一俯临。树杪去天才咫尺，山根盘地亦千寻。试从青籁听馀响，似向层空振号吟。莫道皇都犹万里，举头真见五云深。,5
Yuan,传东郊,其四,玉轴轻轻卷复舒，内中名画世间无。可怜山店鬼啼夜，不似文姬别虏图。,4
Qing,方观承,寄怀叶圣嘉,关程如织信仍稀，况是天涯卧铁衣。塞障东西七千里，可怜雁不解横飞。,6
Yuan,邵光祖,秋兴一章录似良夫,牢落江湖不记年，拟寻归计向林泉。山间买地谋栽橘，谷口诛茅学种田。晚节许同樵牧老，残书留付子孙编。秋来唤取陶彭泽，黄菊花前一醉眠。,4
Tang,李亨,张天师赞,德自清虚，圣教之实。或隐或显，是朴是质。静处琼台，焚香玉室。道心不二，是为正一。,2
Tang,元季川,泉上雨后作,风雨荡繁暑，雷息佳霁初。众峰带云雨，清气入我庐。飒飒凉飙来，临窥惬所图。绿萝长新蔓，袅袅垂坐隅。流水复檐下，丹砂发清渠。养葛为我衣，种芋为我蔬。谁是畹与畦，㳽漫连野芜。,2
Ming,叶槩,送布政刘俊还广西（一作 熊槩 诗）,薇垣官满正趋朝，南北宁辞道路遥。奏政九天沾雨露，鸣珂十月下云霄。青枫叶落秋声早，黄菊花开暑气消。重到桂林宣圣化，远人安堵乐渔樵。,5
Qing,王定柱,其二,青山犹息羽，碧落似闻声。知有鸾凤志，休传搏击名。客程新雨滑，岚影暮云平。去去成交臂，低回万古情。,6
Song,冉居常,到夔州,缥缈飞楼压旧城，年年来听峡猿吟。衣裳惯见秋风冷，梦寐常愁塞日阴。霜露园林千古事，波涛鸥鹭一生心。祗应庾信频飘泊，正坐江关缘分深。,3
Tang,骊山游人,题故翠微宫①,翠微寺本翠微宫，楼阁亭台几十重。天子不来僧又去，樵夫时倒一株松。,2
Yuan,《中和乐章》,柳外楼,中和圣德定三才。涣汗洪恩润九垓。贤哲访求辞草莱。阜民财。琴奏南薰丹凤来。,4
Qing,方履篯,湘春夜月,对寒霞。咋宵江岸鸣笳。只有一片凝波，吹不上芦花。谁问狎鸥倦客，算相逢三月，别是天涯。尽翠筇倚遍，阑干絮影，闲了啼鸦。游丝半尺，春城路近，帘影风斜。紫玉楼头，空付与、望中湘曲，去浣明纱。帘低烛小，怪他时、犹认侬家。最怕是、共晴云散却，那番信息，如此年华。,6
Qing,王嵩高,太皞宓牺氏陵,邃古传神母，流光感赤虹。龙书彰圣瑞，日角表皇躬。肇启苞符秘，能侔造化功。纪元开运会，画卦判洪濛。理协阴阳始，几参象数终。三才咸有统，六位嬗无穷。姬孔渊源在，炎黄谥号同。补天咨帝妹，创字授臣工。任宿沿风姓，庭巢列禅通。混茫都邑改，巍焕寝园崇。绀殿凌霄汉，丹陵接华嵩。握图容自肃，衣卉道弥冲。作者斯文祖，钦哉望秩隆。圣朝稽典礼，谟诰述庞鸿。日月觚棱外，乾坤法象中。白龟沦蔡水，苍桧拥斋宫。幽赞诚何极，灵蓍满百丛。,6
Qing,丁彦和,更漏子,露初凝，风渐起。月到碧天如洗。深夜梦，少年心。沉吟误到今。秋将尽，愁难整。更被笛声勾引。千重水，万重山。征人何日还。,6
Tang,牛峤,望江怨,东风急，惜别花时手频执。罗帏愁独入，马嘶残雨春芜湿。倚门立，寄语薄情郎，粉香和泪泣。,2
Song,王奕,题金山金鳌阁,谁橐红炉铸宝刀，辟开太极奠金鳌。尾摇光岳星辰转，背负乾坤日月劳。潮落潮生通气息，帆来帆去动毫毛。不知南北车书混，此际翻身第几遭。,3
Yuan,牧常晁,梧桐树,参玄人，听付嘱。百岁光阴如迅速。转眼花开落。大事因缘如未熟。急须猛省开心目。莫被邪师惑。,4
Qing,丁灿,其二,渺渺秋原落叶微，归人欲共雁争飞。羞随鼓瑟应投笔，未许弹冠且拂衣。文藻岂终明主弃，湖山难与故心违。知君论古追班范，龟鉴须凭定是非。,6
Yuan,白珽,竹阴,占断人间潇洒地，全身水墨画筼筜。非烟非雾一林碧，似雨似晴三径凉。翠袖佳人黯空谷，白髭道士隐南塘。数竿醉日君须记，移向西窗补夕阳。,4
Ming,王㒜,送载文宏,名胜东南数会稽，宦途应不惮驱驰。地当山水俱佳处，人到功名始遂时。公事简宜频对酒，客怀閒更好哦诗。亲交谊重君恩渥，北望悬知有所思。,5
Yuan,杜禧,题周曾秋塘图,枯荷容与淡相依，芦荻花香拂钓矶。一段秋光成霁景，向人鸥鹭自忘机。,4
Yuan,吴存,秋日有感,半生真逆旅，万事等虚舟。未老先成懒，虽贫不解愁。西风三日雨，南楚十分秋。闺妇为寒计，篝灯葺弊裘。,4
Tang,李白,赠薛校书,我有吴越曲，无人知此音。姑苏成蔓草，麋鹿空悲吟。未誇观涛作，空郁钓鳌心。举手谢东海，虚行归故林。,2
NanBei,萧纲,采桑,春色映空来，先发院边梅。细萍重叠长，新花历乱开。连珂往淇上，接幰至丛台。丛台可怜妾，当窗望飞蝶。忌趺行衫领，熨斗成褫摄。下床着珠佩，捉镜安花镊。薄晚畏蚕饥，竞采春桑叶。寄语采桑伴，讶今春日短。枝高攀不及，叶细笼难满。年年将使君，历乱遣相闻。欲知琴里意，还赠锦中文。何当照梁日，还作入山云。重门皆已闭，方知留客袂。可怜黄金络，复以青丝系。必也为人时，谁令畏夫婿。,1
Yuan,叶颙,幽居杂兴,疏斋清夜醒，修径白云长。袖归南山影，心潜上国光。西风岩桂老，细雨野椒黄。地僻人踪少，烟扉开竹房。,4
Ming,方大任,其二,徘徊芳塘上，微风扇轻波。连冈荫青松，仄径冒绿莎。是时秋正深，粳稻蕃陂陀。腰䥥朝出陇，捆载夕归家。鸟雀啄场圃，牛羊散岩阿。曰余无立锥，鼓腹行讴歌。拾穗瓯窭间，一饱不愿多。嗟彼攘攘子，鼎食终如何。,5
Qing,毛国翰,旅馆,西风吹雁渡江关，高阁梧桐露叶殷。为客独看秋尽月，还家多上梦中山。南浮路接苍梧外，北望云迷紫极间。献赋十年犹未遇，陆离长剑土花斑。,6
Tang,苐五琦,句,阴天闻断雁，夜浦送归人。,2
Qing,王掞,泛舟尚湖,晴湖似镜平，泼眼绿波明。鱼队行堪数，凫雏近不惊。棹移菱叶乱，风静布帆轻。更喜山光好，周遭最有情。,6
NanBei,张率,其四,秋风鸣条露垂叶。空闺光尽坐愁妾。独向长夜泪承睫。山高水深路难涉。望君光景何时接。,1
Yuan,宇文公谅,题赵承旨玄真观图次易道韵,天庆重归白发年，儒冠便脱卷吟毡。苍龙复佩游三岛，玄鹤还期朝九天。灵运谁云先作佛，稚川自信后来仙。逍遥今出尘寰外，应笑扬雄尚草玄。,4
Yuan,周权,社日,端居忘节序，物化静中观。远岫春云淡，深村社雨寒。溪花红映屋，阶树绿平阑。喧醉田间叟，鸡豚日暮欢。,4
WeiJin,郭元祖,其二 宁封子,奇矣封子，妙禀自然。铄质洪炉，畅气五烟。遗骨灰烬，寄坟宁山。人睹其迹，恶识其元。,0
Ming,方文,含鄱岭至太乙峰,侵晨独出含鄱口，千里鄱湖一岭函。但使短藤穷碧献，何妨细雨湿青衫。林中黯淡高低树，雾里微茫上下帆。不是探奇索隐者，谁能踏雪履巉岩。,5
Qing,王可升,挽曾国荃联,保障重金陵，讵图噩耗传来，远道忽惊梁木坏；勋名书铁卷，回忆寇围力解，偏师曾上雨花台。,6
Ming,王猷,过东林寺,曲磴千盘道，圆光百丈身。碑存前代迹，僧阅几番人。聚石谈经后，流泉入耳新。到寻三笑路，衣拂虎溪尘。,5
Song,太学生,刺贾似道,昨夜江头长碧波，满船都载相公醝。虽知要作调羹用，未必调羹用许多。,3
Yuan,王璋,甄府判致仕,贤哉此大夫，未老已悬车。雅志甘丘壑，高风照里闾。儿能鲁殿赋，家有邺侯书。爱惜轩裳者，称量恐不如。,4
NanBei,陈叔宝,其十,大妇正当垆，中妇裁罗襦。小妇独无事，淇上待吴姝。鸟归花复落，欲去却踟蹰。,1
Yuan,元明善,赠别李益斋,峨眉山色梦中青，人自鸡林使锦城。九域图经归一姓，四川风物契三生。扪参历井真虚语，咏月吟风足此行。细问孔明当日事，辽东却对幼安评。,4
Ming,包节,玉女潭访史玉杨吏部不遇,九龙宫观倚天开，千里崆峒访道来。玉洞雨深新溜乳，碧坛春晚半封苔。云中不见吹笙客，潭上空馀鍊药台。始信嵇康非俗耦，却怜王烈是仙才。,5
Ming,王猷,如亭听籁,坐倚如亭夜正孤，疏林空见月平铺。忽听树杪微风起，错认笙箫乍有无。,5
Ming,王讴,登居庸上关,盘石仍高处，微茫鸟道分。花齐春晕日，山远谷吞云。草宿除犹蔓，莺迁去更闻。不能离世事，直欲醉朝曛。,5
Qing,允禧,冬日送玉有归里,一帆高挂暮江头，万里归心葭菼洲。早岁莫吟平子赋，春风还上仲宣楼。山围落日催寒叶，水下平沙滞远舟。樽酒重倾歌未断，朔云南雁动离忧。,6
Tang,王福娘,题孙棨诗后①,苦把文章邀劝人，吟看好个语言新。虽然不及相如赋，也直黄金一二斤。,2
WeiJin,王齐之,萨陀波仑始悟欲供养大师赞,归涂将启，灵关再辟。神功难图，待损而益。信道忘形，欢不期适。非伊哲人，孰采元策。,0
Qing,丁三在,其二,西溪栽树树成林，瑟瑟萧萧秋意深。欲乞故人好诗句，望风胜读蓼仪吟。,6
Yuan,吴镇,其二,摩诘诗兼画，斯图若比肩。江深烟浪接，山出晓云连。柳市疏钟断，花林青旆悬。鸥波风日好，瞻对使人怜。,4
Ming,王佐,龙山,韶江西望是龙山，猿鹤曾闻响佩环。草色映檐苍翠合，茶烟绕树白云闲。陶潜笑傲羲皇上，谢朓文章伯仲间。松下石泉清似玉，何由一掬洗尘颜。,5
Song,仇远,六月雨,骤雨忽终日，高田知有秋。斜风驱溽暑，平地作交流。屋漏忙移坐，泥深懒出游。美哉今夕睡，凉意已浮浮。,3
Ming,叶向高,歌风台,泗水亭边御辇过，只今人说汉山河。风云独护兴王地，父老争传击筑歌。酒散夕阳宫树冷，台临春岸野花多。最怜楚舞情愁绝，遗恨千秋尚不磨。,5
WeiJin,袁宏,咏史诗二首 其一,周昌梗概臣，辞达不为讷。汲黯社稷器，栋梁表天骨。陆贾厌解纷，时与酒梼杌。婉转将相门，一言和平勃。趋舍各有之，俱令道不没。,0
Ming,王象春,山家,山家香穄饱椿芽，雨歇篱傍自种花。割麦绩麻旋剥枣，一年三度坐牛车。,5
Ming,尤谔,秋柳和韵,相思树老客西东，万缕千丝一半空。彭泽门前常伴菊，吴蒙城外又飞鸿。关河立马今犹昔，书剑从军雨又风。闲数昏鸦栖欲定，几回惆怅别离中。,5
Ming,方朴,会日怀雪巢石溪二君卧病,年来自觉亲朋少，今日相逢白发多。风雨栖迟一樽酒，令人长忆病维摩。,5
Song,新若通,广胜寺,吾党登临兴，亭高眼更明。云深山断续，川阔路纵横。突兀娲皇冢，荒芜简子城。古来那可问，林外晚风生。,3
Song,方有开,满江红 钓台,跳出红尘，都不顾、是非荣辱。垂钓处、月明风细，水清山绿。七里滩头帆落尽，长山泷口潮回速。问有谁、特为上钩来，刘文叔。貂蝉贵，无人续。金带重，难拘束。这白麻黄纸，岂曾经目。昨夜客星侵帝座，且容伸脚加君腹。问高风、今古有谁同，先生独。,3
Song,王存,归京口,倦宦归来故国春，北楼千尺绝飞尘。江山雄伟增人气，城壁萧条类此身。眼底交游随物老，樽前歌舞逐时新。十年旧事无人问，目送斜阳下广津。,3
Song,王藻,其四 水精石,仙留白石显灵踪，化出水精云洞中。一片寒冰清可琢，方员成器任良工。,3
Ming,尤良,赠栖碧,美人家住碧山岑，尘世谁知避世心。霜外云蒸青箬笠，水边花浣素衣襟。九天欬唾江声动，一曲沧浪海色深。为语方今圣人出，熏风披拂五弦琴。,5
Ming,丁一中,九日江楼逢琴上人,重阳晴色满江楼，偶尔逢僧惬醉游。黄叶漫同尘事转，青樽遥对楚江流。波光东接沧洲远，山色西连滟滪秋。谁谓羁怀销不得，此中登眺足忘忧。,5
Song,王十朋,别余谐,我昔自总角，识君先大夫。闺门脩子职，乡里号名儒。仁者偶不寿，善人宜有孤。肯堂能自勉，泉下慰榛芜。,3
Ming,包衡,过小昆山寺中有作,泖水溪天雨色开，幽怀不尽一登台。白云洞壑钟声断，落日帆樯树影来。南国春深花自落，西陵人去鸟空回。青山愿得依支遁，相与松关掩绿苔。,5
Song,王令,其七,何处难忘酒，穷边壮士歌。寒弓弯未试，秋剑拔新磨。月落阴山暗，沙昏伏甲多。此时无一盏，何以陷前戈。,3
Tang,瑜禅师,颂,决在临锋处，天然师子机。频呻出三界，非祖莫能知。,2
Yuan,于石,次韵赵德舆,人生渺如寄，天地一蘧庐。无酒喜留客，有钱多买书。敲冰时煮茗，踏雨晚挑蔬。抱道空忧世，年今四十馀。,4
Yuan,孟昉,其十二 十二月,日光洒洒生红，琼葩碎碎迷空。寒夜漫漫漏永，串销金凤，兽炉香霭春融。,4
Tang,公乘亿,赋得郎官上应列宿,北极伫文昌，南宫晓拜郎。紫泥乘帝泽，银印佩天光。纬结三台侧，钩连四辅傍。佐商依傅说，仕汉笑冯唐。委佩摇秋色，峨冠带晚霜。自然符列象，千古耀岩廊。,2
Qing,尤侗,重阳登高,最是高难问，青天隔九重。亭皋一搔首，风雨满千峰。野色生新黍，秋声入暮钟。十年摇落意，泽畔老芙蓉。,6
Qing,丁之翘,沁园春 让岳少保轻易班师,大义勷君，精忠捍国，方虎之才。值鸾舆阱陷，邱墟宗社；急须恢复，匡救其灾。应变宜权，守经贵达，绳墨拘牵大事垂。君命将在军不受，奚论金牌？军如山岳难摧。在戢乱中原必首推。况郾城破马，腥毡电逐；朱仙整旅，豪杰云来。榆塞成功，藁街待罪，君义臣忠两得哉？惜轻返、致千秋评论，尚有吾侪。,6
Song,王文卿,句 其一,红尘富贵无心恋，紫府真仙有志攀。,3
Ming,王在晋,明堂,趋朝岳牧俨班行，上代銮舆岁省方。霸国尚然依泰岱，宗周无复剩明堂。东皋樵牧寻荒址，大陆风云入渺茫。鸟迹苔痕迷断碣，清泉一钵咏沧浪。,5
Qing,方昌翰,大观亭,上凌霄汉下坡陀，眼底风帆日夜过。山色二龙开户牖，江声五月走鼋鼍。天连吴楚烟波阔，地接东南战伐多。四十年前吟啸处，那堪荆棘问铜驼。,6
Tang,羊昭业,皮袭美见留小宴次韵,泽国春来少遇晴，有花开日且飞觥。王戎似电休推病，周顗才醒众却惊。芳景渐浓偏属酒，煖风初畅欲调莺。知君不肯然官烛，争得华筵彻夜明。,2
Tang,李逢吉,句,姮娥归处月华深。,2
Yuan,王仲文,油葫芦,俺孩儿耕种锄刨怕甚么。那𥚃也有人笑话。想先贤古圣未通达。杨谢祖云：母亲。自古以来。可是那几个。正旦唱：有一个伊尹呵他在莘野中扶犁耙。有一个傅说呵。他在岩墙下拿锹锸。杨谢祖云：这两个都怎生来。正旦唱：那一个佐中兴事武丁。那一个辅成汤放太甲。带云：休说这两个人。唱：则他那无名的草木年年发。到春来那一个树无花。,4
Ming,王泰际,中秋夜坐,次第秋声变草虫，渐惊零露满芳丛。月于静夜看方好，人肯无眠便不同。何处山窗千座酒，自消蕉阁一床风。百年几度当头见，忍使良宵委梦中。,5
Qing,王隼,封山,平生病骨将何托，一见青山便惘然。醒耳鹤声岩月外，浸心松影岳云边。听钟乳鹿窥僧定，摘果猕猴语烧烟。尚有匡庐茅屋在，阿谁同去漱寒泉。,6
Yuan,汪铢,陶弘景故居,懒著朝衣此隐沦，山中宰相至今称。仙魂自入蓬莱岛，故宅皆归兰若僧。种药地荒人不见，炼丹井在月空澄。谁知更有幽栖处，茅洞烟霞锁碧藤。,4
Song,王度,句,风摧秀林木，色变附蓝丝。,3
Yuan,甘立,有怀玉文堂（一作《有怀敬仲伯生》。）,眉山老仙丹丘生，三日不出风雨惊。玉文深沈发奇秘，天藻动荡流芳英。锦鳞行酒白昼静，金鸭焚香长夜清。秋深病久不得住，抚卷怅望难为情。,4
Ming,王㒜,宿灵岩寺,一径深通万壑间，翠微深处著禅关。人从上界空中语，云自前峰阙处还。古殿有基松叶暗，断碑无字藓痕斑。偶因王事劳行役，也得浮生半日閒。,5
Yuan,李裕,送王文学比玉教授宜兴,诸生新进士，文学旧科名。经训知能事，才华况老成。高文惊吏部，小选得权衡。白发南州士，因君竟被荣。,4
Ming,叶杞,挽余忠悯公,淮江风急鸟蛇空，特立旌旄板荡中。万里孤悬班定远，满城忠烈汉臧洪。琼林星汉回文运，皖国云山誓武功。尚忆绣衣行部日，遗民挥涕浙河东。,5
Tang,缺名一,其十一,从头捉将去，顽骨不心擎。虽然畜两眼，终是一双盲。向前黑如漆，直掇入深坑。沉沦苦海里，何日更逢明？,2
Ming,丘刘,其二,莺声不散柳含烟，寒食家家送纸钱。心折此时无一寸，杏花零落寺门前。,5
Yuan,李延兴,窗灯,窗灯摇影细，城柝报更遥。白发愁偏重，丹心老未销。云阴笼月薄，秋气挟霜骄。归思如江水，滔滔逐逝潮。,4
WeiJin,杨戏,其十四 糜子仲,安汉雍容，或昏或宾。见礼当时，是谓循臣。,0
Ming,尹顺之,次季弟正甫（谊之）惜春韵,幽意还无奈，羁愁苦不支。春光随雨尽，花事伴人衰。垄麦初生浪，山蚕欲吐丝。隔窗莺语涩，如自问归期。,5
Song,王初,其二,迎春雪艳飘零极，度夕蟾华掩映多。欲托清香传远信，一枝无计奈愁何。,3
Yuan,僧大䜣,庚午秋过淮安,百感何嗟及，行人过楚州。笛声今夜月，云物向时秋。古驿依城住，长河傍海流。天王南狩日，曾此驻鸣驺。,4
Yuan,安轴,十一日过王溪驿,吏引缘溪路，平田桑柘疏。林间逢猛犬，冰底见纤鱼。门有轮蹄困，家无䃫石储。伤时空仰屋，寒日照荒墟。,4
Qing,王文诰,其二,立锥面面水天宽，偪仄身如坐井阑。日色忽来衣上过，佛容陡落镜中看。圣贤清浊惟评酒，耳目聪明孰具官。祇有名贤遗韵在，清辉常映月团团。,6
Ming,方向,海南风景,海外风光别一家，四时杨柳四时花。寒来暑往无人会，只有桃符纪岁华。,5
Tang,宋昱,题石窟寺（魏孝文所置）,梵宇开金地，香龛凿铁围。影中群象动，空里众灵飞。檐牖笼朱旭，房廊挹翠微。瑞莲生佛步，瑶树挂天衣。邀福功虽在，兴王代久非。谁知云朔外，更睹化胡归。,2
Ming,王应钟,赠呼总戌镇广右 其一,鲸鱼万里海天清，六寨年来渐息兵。圣主不教閒老将，黄金别敕付西征。,5
Ming,王宾,越来溪,吴人旧地越人开，岸上谁将柳树栽。春水绿波三二月，画船全是赛神回。,5
Song,王曙,后汉侍中贾逵今封歧阳伯赞,猗欤景伯，为世通儒。发明左氏，富而不诬。礼成大报，泽浃中区。躬圭褒异，垂劝生徒。,3
Tang,王丽真,与曾季衡冥会诗① 其一 丽真留别,五原分袂真吴越，燕拆莺离芳草歇。年少烟花处处春，北邙空恨清秋月。,2
Yuan,僧本诚,江亭秋晚二首 其二,藤枯摧老树，石裂碍深溪。阴洞水声合，短垣松影齐。涧回知径远，山迥觉梅低。忽尔破孤寂，岭猿清昼啼。,4
Ming,王佐,午日呈郑久诚参政,百顷芙蓉罨画船，贺家湖上水平天。金盘送果沈冰碗，罗扇题诗散舞筵。往事氛埃成远梦，佳辰风雨忆华年。涧蒲九节根如玉，服食于今笑学仙。,5
NanBei,任昉,严陵濑诗,群峰此峻极，参差百重嶂。清浅既涟漪，激石复奔壮。神物徒有造，终然莫能状。,1
Qing,孔继宣,其二,锦囊抛弃碎蝉花，罗袖藏龟护绛纱。一点丹心留得稳，几回猜中住昌华。,6
WeiJin,云林右英夫人,其五 九月三日夕云林王夫人喻作令示许长史,腾跃云景辕，浮观霞上空。霄軿纵横舞，紫盖托灵方。朱烟缠旌旄，羽帔扇香风。电号猛兽攫，雷吟奋玄龙。钧籁昆庭响，金筑唱神钟。采芝沧浪阿，掇华八渟峰。朱颜日以新，劫往方婴童。养形静东岑，七神自相通。风尘有忧哀，陨我白发翁。长冥遗遐叹，恨不早逸踪。,0
Yuan,李集,道美寺病中杂咏 其一,老来非昔日，梦觉是他乡。地僻云烟古，院深松菊荒。吾衰稳枕簟，客至懒衣裳。聊喜庭前树，吟风送晚凉。,4
Song,王观,虚明观,甘卓祠东流水西，插云梁栋跨鲸鲵。初惊蓬岛在平地，又恐桃花出此溪。露草池塘铺翡翠，风筠栏槛撼玻璃。景星旧事虽优劣，名实才分自不齐。,3
Ming,王志坚,其二,驿马朝餐苜蓿肥，三鬃剪出疾于飞。行人尽望红尘起，开府差人阙下归。,5
Qing,孔昭焜,自草凉驿至凤县,仰陟万山巅，俯蹑绝洞底。磊磊山上松，㶁㶁涧中水。山重水更复，登降良无已。茅屋有愚公，掬水茹松子。愚者不物役，尔智物役尔。,6
Song,尹廷高,其二,闭门贫亦乐，世态任炎凉。梦稳疑宵短，心闲觉昼长。与鸥分钓石，留鹤伴丹房。休笑生涯薄，疏篱橘柚黄。,3
Yuan,吴景奎,挽汪元明,幽贞甘苦节，力学欲名家。齐户怜孤子，遗书尚五车。鸰原人泣血，鸾镜发为髽。新冢谁题墓，青山日易斜。,4
Qing,允礼,蒲州,龙门一曲处，风气萃蒲津。关险全临晋，山形半入秦。楼窥飞鸟上，柏郁大河滨。祇有重华日，环回万古新。,6
Ming,王格,馆试秋夜闻砧,萧瑟秋风散晚凉，谁家清夜捣衣裳。丁丁遥应疏钟响，数数还如落叶忙。明月有情留小院，征鸿无数挟轻霜。不堪客梦湘云远，独对寒灯思渺茫。,5
Qing,丁炜,其二,远水双流合，严城四望孤。春潮通野渡，夕鸟下平芜。宿雨藏墟市，轻风过舳舻。明朝愁欲别，握手缓斯须。,6
Qing,方殿元,泊京口怀诸弟,西风初起越江头，九月寒波到润州。日落烟迷瓜步远，月高潮涌海门秋。归程客上西津渡，怀古人登北固楼。明日携家寄吴市，雁声南尽不胜愁。,6
Ming,丘浚,夜到山庄,草径直穿园，溪流曲绕田。村春应谷响，炊米散林烟。雨过池添水，云开树露颠。主翁闻犬吠，迎客出门前。,5
Tang,王勃,仲春郊外,东园垂柳径，西堰落花津。物色连三月，风光绝四邻。鸟飞村觉曙，鱼戏水知春。初晴山院里，何处染嚣尘。,2
Qing,孔尚任,郑谷口隶书歌,鲁中汉碑存十一，任城有三阙里七。郑固墓铭峙东平，苔蚀榛荒亦未失。汉碑结癖谷口翁，渡江搜访辨真实。碑亭凉雨取枕眠，抉神剔髓叹唧唧。惝恍拱揖汉代贤，梦中传授点画毕。蝉翼响拓携满囊，晓风吹须策驴疾。归来检付高手工，蜜香侧理装成帙。碑额碑穿碑阴完，《集中录》中无缺逸。文檀为函玉为签，琳琅金薤照晴日。谷口危坐四壁观，何殊蠹简蝌蚪漆。以指画腹昼夜思，久久古人精神出。纵横能为径丈书，小者针虿皆绵密。横飞直牵力千钧，盛年已入中郎室。如今垂老不轻挥，瘦臂撑拄肩崒嵂。镫下为我摹数番，古劲如镵金石质。汉后隶书谁登峰，学问无如谷口笔。珍重藏之胜藏碑，赞服作歌美非溢。,6
Ming,王思任,赠梁悬藜兵使,棱层鹤骨照冰壶，几镇回翔起壮图。特借豫章求栋柱，暂移廊庙驻江湖。庾楼月静人三楚，庐岳云深鸟二孤。王粲虽贫仍有赋，应分鲟鲊醉春酤。,5
Song,丁谓,酒,渌蚁含柔旨，清醇泛烈芳。帝樽甘露醴，天宴碧霞浆。千酿富难敌，万钱酬亦当。宜遵三爵礼，莫羡百壶章。,3
NanBei,张率,日出东南隅行,朝日照屋梁，夕月悬洞房。专遽自称艳，独立伊览光。虽资自然色，谁能弃薄妆。施著见朱粉，点画示赪黄。含贝开丹吻，如羽发清阳。金碧既簪珥，绮縠复衣裳。方领备虫彩，曲裙杂鸳鸯。手操独茧绪，唇凝脂燥黄。,1
NanBei,萧纶,见姬人诗,春来不复赊，入苑驻行车。比来妆点异，今世拨鬟斜。却扇承枝影，舒衫受落花。狂夫不妒妾，随意晚还家。,1
WeiJin,杨羲,方丈台昭灵李夫人诗三首 其一,云墉带天构，七气焕天冯。琼扉启晨鸣，九音绛枢中。紫霞兴朱门，香烟生绿窗。四驾舞虎旗，青軿掷玄空。华盖随云列，落凤控六龙。策景五岳阿，三素眄君房。适闻臊秽气，万浊污我胸。臭物薰精神，嚣尘互相冲。明玉皆璀烂，何独盛德躬。高揖苦不早，坐地自生虫。,0
Tang,王棨,原隰荑绿柳,晴郊浮淑气，疏柳发柔荑。嫩翠原头遍，轻丝隰畔低。和烟方郁郁，伴草欲萋萋。叶少眉难短，条新带未齐。离人心已醉，游客步初迷。无限迁乔意，芳菲正好栖。,2
Qing,王璋,台湾八景①,百谷东南汇，春潮涨九环。急来天外水，突起眼前山。吾道虚舟里，人情骇浪间。始知浮海者，徒苦不如閒。,6
Tang,毛文锡,纱窗恨 其一,新春燕子还来至，一双飞。垒巢泥湿时时坠，涴人衣。后园里看百花发，香风拂，绣户金扉。月照纱窗，恨依依。,2
Song,释慧日,偈,丘师伯莫晓，寂寂明皎皎。日午打三更，谁人打得了。,3
Tang,僧慧能,其二,心地正花放，五叶逐根随。共修般若惠，当来佛菩提。,2
Ming,于谦,望雨无寐晓起偶题,闻鸡推枕起，曙色渐分明。树映旌旗影，风传鼓角声。云霓常在望，天地岂无情。坐待甘霖降，群黎各遂生。,5
Song,王初,其二,青帝来时值远芳，残花残雪尚交光。隔年拟待春消息，得见春风已断肠。,3
Qing,孔宪英,雨中花 题秋海棠遗画,腕底酸红冷翠，写出秋容如醉。恨煞西风情太恶，吹作冰天泪。忍把画图当晤对。看小样、红妆憔悴。耳根内似闻蛩语，哽咽更教人心碎。,6
Tang,僧处默,为贯休作（题拟）,分衭无血泪，望处空阑干。,2
Yuan,汪珍,题从兄希深书堂,衡檐睥睨压疏棂，平割黄山一半青。落日捲云随鹘没，黑风吹雨带龙腥。人间轩冕驹閒皂，身外乾坤水载萍。我政江湖子林壑，客星未减少微星。,4
Qing,王荪,沁园春 春草,才过冰霜，天涯雨润，挹染轻尘。绕长堤曲岸，愁烟迷雾，故宫荒榭，怨绿凝云。最是年年，送人南浦，一唱阳关黯断魂。凄凉景，况邮亭去马，踏遍蹄痕。青青。不见王孙。有几处江头泪未匀。更碧砌闲来，香侵绫袜，瑶阶散步，色染罗裙。低唤丫鬟，忙寻台榭，拔得柔苗种种新。消清昼，共双双姊妹，赌向花茵。,6
NanBei,何子朗,和虞记室骞古意诗,美人弄白日，灼灼当春牖。清镜对蛾眉，新花弄玉手。燕下拾地泥，风来吹细柳。君子何时归，与我酌樽酒。,1
Ming,僧弘道,天竺三首 其一,西湖蜃气作楼台，又是一番风雨来。后夜月明秋似水，桫罗花向镜中开。,5
Qing,王刚,北游感事 其一,莽莽中原落照微，金台北望泪粘衣。曾闻玉树连云遏，又见杨花扑面飞。骄虏已成吞梦势，大官争似食言肥。谁怜击筑悲歌者，燕市行吟信马蹄。,6
NanBei,释宝月,其二,有信数寄书，无信心相忆。莫作瓶落井，一去无消息。,1
Tang,僧虚中,经贺监旧居,不恋明皇宠，归来镜水隅。道装汀鹤识，春醉钓人扶。逐朵云如吐，成行雁侣驱。兰亭名景在，踪迹未为孤。,2
Qing,王元勋,其二,渺渺春波鼓枻迟，苍苍晓色起愁思。深林杜宇啼初急，花落黄陵帝子祠。,6
Song,王汉之,刘阮洞 其一,洞府门閒白日赊，碧潭清影照云霞。弄珠人捧江皋佩，刻玉岩开阆苑花。风月有情回俗驾，尘埃无处问仙家。归来怅望金桥处，露滴桃源一径斜。,3
Tang,李百药,渡汉江,东流既㳽㳽，南纪信滔滔。水激沈碑岸，波骇弄珠皋。含星映浅石，浮盖下奔涛。溜阔霞光近，川长晓气高。樯乌转轻翼，戏鸟落风毛。客心既多绪，长歌且代劳。,2
Yuan,王艮,过花村将台怀荅剌罕丞相,槛外长江切岸来，曾陪丞相驻崇台。旄头不动军容肃，鹢首齐飞将令催。虎兕萧条荒垒在，鱼龙寂寞暮潮回。美人不见空搔首，更听云间白雁哀。,4
Ming,叶梦熊,曹溪寺晓起,空林晓壑弄泉流，汗漫天涯事事休。辽海欲为终老计，夜郎宁复故乡谋。汉烟秦草逢秋暮，岳色河声断客愁。净扫石坛松影里，可能姓字托浮邱。,5
Ming,叶重华,从军行,吴钩雪色满天山，血战黄沙万里还。但愿画图麟阁上，不须生入玉门关。,5
WeiJin,曹摅,答赵景猷诗,于铄赵生，载德相绍。挺此令嶷，素质皎皎。投迹清规，研思至道。拟秋厉节，晞春振藻。（一章）厉节伊何，如霜之荣。怀玉匿采，抱兰秘馨。藏器俟贾，潜秀养英。（二章）海蓄其流，山积其壤。表崇望显，源深润广。仰惟我友，含光昧爽。谁谓未章，今将宣朗。（三章）守真良难，知德者鲜。贤不闷时，乐在为善。陟彼弥高，流川日远。无忧不至，敦尔攸践。（四章）道有夷险，遇有通否。骥不称力，士贵所履。识归要会，岂嫌涂轨。苟非德义，于我糠秕。（五章）泉竭龙逝，树茂鸟聚。郁彼北林，招其侪侣。嗟我孤根，枝叶胥胥。岁寒靡托，远播江渚。（六章）济济京华，俊乂并凑。悠悠遐裔，我独是赴。哀此离群，悲彼孤陋。非无新好，人则惟旧。（七章）义著往叶，分珍来裔。庶几与子，终兹不叙。岂如冬夏，寒暑易节。斯诚既者，信不待誓。（八章）实望嘉赠，披怀发中。直谅未闻，属致谦冲。投于幽谷，诫之已崇。客过行云，虚其旋风。（九章）导以水柔，示以火急。宽猛相济，孰能企及。古人难慕，洪流叵挹。躯小裁博，余将焉袭。（十章）翟氏载离，陈张终辱。交以时利，胡能不黩。窃怪吾子，自疑末俗。愧以沙砾，何言金玉。（十一章）,0
Qing,王瑗,一斛珠 题金陵闺秀欧白神琼仙零翠,瑶台返速。弄人造物情何酷。一编零翠挑灯读。我本无愁，也替临风哭。薄命小青伊又续。最怜才女偏无禄。画眉人解传珠玉。俗粉庸脂，空老黄金屋。,6
Tang,江为,岳阳楼,倚楼高望极，展转念前途。晚叶红残楚，秋江碧入吴。云中来雁急，天末去帆孤。明月谁同我，悠悠上帝都。,2
NanBei,释亡名,其四 死苦,可惜凌云气，忽随朝露终。长辞白日下，独入黄泉中。池台既已没，坟陇向应空。唯当松柏里，千年恒劲风。,1
Song,王宗贤,大涤洞,符札深投进玉函，琅琅震响穴难探。隔凡不许游人到，一窦中藏万丈潭。,3
Yuan,觉恩,甘菊叹,手栽甘菊岩之阿，一十一茎为一窠。当暑不灌亦不摘，自然生意成婆娑。颇怪秋来风雨横，枝条满地根须迸。青虫食叶还食心，小草閒花出头上。林间一夜清霜飞，虫死草枯惟菊枝。黄金错莫看愈好，三嗅馨香徒自悲。,4
Ming,王梅,在滁州与韩侍御鲁淙卜筑丰山东麓,知尔亨途久息机，不妨高卧共岩扉。山云半落乌皮几，池月凉分白苧衣。抱病秋来行乐倦，故人天上尺书稀。疏慵自缺经时略，浪说东南有少微。,5
NanBei,傅亮,登龙罔赋,静潜处以永念，聊驾言以写忧，蒙旭露而夙轸，税余辔于龙丘。南临平隰，西际荒畴。比宇连梦，幽榛四周。眺江都之广澨，究川陆之回修，羡翔羽之嬉林，乐绿萍之在流。乘清漪以泛滥，翳稠枚而命仇。信遂生之有所，何怵迫于人尤。,1
Ming,王渐逵,飞云顶,飞云杳何许，疑是祝融宫。石室自昏晓，太虚惟渺濛。瑞气多浮夜，凉云半碍空。会当凌八极，来此搆芳丛。,5
Yuan,汪元量,其六,烽火来千里，狼烟度六桥。岭寒苍兕叫，江晓白鱼跳。壮士披金甲，佳人弄玉箫。偶馀尊酒在，聊以永今朝。,4
Qing,王维坤,登大伾同孙右汉,欲识山容十载余，东风杖履任徐徐。下方钟磬前朝寺，绝壁龙蛇何代书。马鬣已平襄敏墓，莺声空吊次楩居。凭高看足春光好，谁向峰头结草庐。,6
Yuan,孔进士,贾岛遗庵,乱峰青抱石溪寒，中有诗人独倚阑。夜月龛灯曾礼佛，秋风驴背偶惊韩。残碑剥落苔封篆，古寺荒凉草压坛。我有新诗吟未稳，推敲相忆路漫漫。,4
Qing,丁日昌,途中杂咏,尽日肩舆踏翠苔，瘦牛猴岽各崔嵬。奇峰乱插愁天破，飞瀑奔流恐石开。村酒不妨留客醉，高云难得出山来。岭梅曾识诚斋面，冷落人间不受埃。,6
Tang,僧弘忍,五祖自咏（时复生再来）,垂垂白发下青山，七岁归来改旧颜。人却少年松却老，是非从此落人间。,2
Yuan,宋无,寄郴阳廖有大,远宦身安不，题书泪几行。千山万水路，一日九回肠。鶗鴂怀春语，蘼芜入梦香。王孙归未得，归得早还乡。,4
Song,王益柔,送程给事知越州,紫绂黄金太守章，旌旗遥指五云乡。若耶溪上朝风快，宛委山中六月凉。政事雍容多润泽，诗情閒淡合宫商。羡君一入蓬莱阁，吟醉萧然未遽央。,3
Ming,文林,醉翁亭,翼翼丘亭倚涧濆，亭前草树涧前云。西南正据琅琊胜，今古难追六一文。客散依然禽鸟乐，山空独有水泉闻。苍头白发聊能醉，不是当时旧使君。,5
Song,丁黼,送亲戚钱尉入国,正是朔风吹雪初，行縢结束问征途。不能刺刺对婢子，已是昂昂真丈夫。常惠旧曾随属国，乌孙今亦病匈奴。不知汉节归何日，准拟殷勤说汴都。,3
Qing,王鉴,蠡湖行,山苍苍，水泱泱，湖天一钓青茫茫。云是范蠡扁舟之归路，湖田绿雨，两岸浸垂杨。千丝万丝蘸波面，年年逝水随流光。老渔醉不醒，醒起满船霜。霜风叫寒鹰，一字横吴江。沼吴人去鸥拍拍，天澹云闲几狂客。狂客大笑何为乎，夫差一醉亡其国。又复感慨贤豪闲，范蠡归来欲谋食。彼诚不必登西山而采蕨薇，亦奚不先严陵而坐磐石。噫嘻乎，千金或可谋，幼子亦可惜。积财不散天厌之，山亦欲崩海亦溢。我歌蠡湖行，声与秋云翔。秋云无定忽变灭，水底分明见湖月。,6
NanBei,萧绎,半路溪（《诗纪》云。玉台作简文帝。）,相逢半路溪，隔溪犹不渡。望望判知是，翩翩识行步。摘赠兰泽芳，欲表同心句。先将动旧情，恐君疑妾妒。,1
Ming,王臣,次韵《宿普利驿》,边徼重山蛮雨暗，秋风黄草瘴烟昏。无溪不接文身地，有使难通鴃舌言。马耳缺时占已定，虎须将后险犹存。巢南更远知无忘，一饭能忘圣上恩。,5
Song,方丰之,其五,汉室虽然和冒顿，贾生终愿系单于。,3
WeiJin,张华,情诗五首 其一,北方有佳人，端坐鼓鸣琴。终晨抚管弦，日夕不成音。忧来结不解，我思存所钦。君子寻时役，幽妾怀苦心。初为三载别，于今久滞淫。昔耶生户牖，庭内自成阴。翔鸟鸣翠偶，草虫相和吟。心悲易感激，俯仰泪流衿。愿托晨风翼，束带侍衣衾。,0
Yuan,汪睿,其三,嘉橘生南服，累累黄金姿。碧叶霜不悴，贞心终自持。渭滨钓鱼叟，西伯梦见之。西伯今寂寞，野处徒伤悲。,4
Song,毛幵,吊子陵钓台,先生高隐事如何，岂谓功名不足多。知道故人能辨事，一竿赢得钓清波。,3
Qing,方浚师,其二,莫漫愁肠借酒浇，平生意气未全消。官如赵壹惟长揖，人是陶潜肯折腰。身世已轻蝉抱叶，名心早息鹿藏蕉。何当催起羲和辔，十丈朝暾望眼遥。,6
Qing,王摅,闻汉槎谪戍宁古塔,欲叩君门万里赊，惊闻远戍度龙沙。文章只道金难铄，谣诼翻成玉有瑕。减死蔡邕方出塞，哀时庾信未还家。可怜交橐归来日，岂有明珠载一车。,6
Tang,公乘亿,赋得秋菊有佳色,陶令篱边菊，秋来色转佳。翠攒千片叶，金剪一枝花。蕊逐蜂须乱，英随蝶翅斜。带香飘绿绮，和酒上乌纱。散漫摇霜彩，娇妍漏日华。芳菲彭泽见，更称在谁家。,2
Qing,方炳奎,燕台揽古,古堞残阳朔吹哀，蓟门晴树晚烟开。辽西山向榆关尽，冀北春从黍谷来。白玉有田为废陇，黄金无色剩高台。永平师事休轻羡，只取谈天作异才。,6
Yuan,林辕,水调歌头,雷在地中复，山下出泉蒙。枢机合发，时惟君子为能通。初九潜龙勿用，上九亢龙有悔，溟涬萃黄宫。大畜有攸利，善继养元雄。剥鸿濛，求鼎实。作参同。有孚盈缶，油然道济沛其丰。酬酢噬金遁㲄，鲋瓮包承敝漏，退食总由公。纳约自户牖，其道永无穷。,4
NanBei,傅亮,文殊师利菩萨赞,在昔龙中，今也童真。乘化游方，罔识厥津。高会维那，研微尽神。发挥幽赜，道达天人。,1
Tang,王沈,相和歌辞 倢伃怨（一作婕妤怨）,长信梨花暗欲栖，应门上籥草萋萋。春风吹花乱扑户，班倢车声不至啼。,2
Qing,王箴舆,夜课,至老不相放，床头烂卷书。呼童乞火后，共妇剪衣初。夜气通灵府，清声入碧虚。陶家懒惰子，责让复何如。,6
Qing,毛先舒,吴宫词,苏台月冷夜乌栖，饮罢吴王醉似泥。别有深恩酬不得，向君歌舞背君啼。,6
NanBei,费昶,和萧记室春旦有所思诗,芳树发春辉，蔡子望青衣。水逐桃花去，春随杨柳归。杨柳何时归，袅袅复依依。已荫章台陌，复扫长门扉。独知离心者，坐惜春光违。洛阳远如日，何由见宓妃。,1
Yuan,甘复,山堂诗为周伯清赋,清旭崇林坳，疏篱翠涧上。细路经谷虚，幽轩面林敞。树凉集鸣禽，地远谢尘鞅。下手拂玉琴，微风递遥响。泠然适素怀，聊以寄心赏。,4
Ming,王应遴,飞跃文峰,筠阳秋色俄惊半，客思莼鲈嗟汗漫。知己邀同飞跃游，虹梁度处凌霄汉。飞跃亭高锦水隈，空中楼阁画图开。翚甍不似人间造，鞭石疑从天上来。,5
Tang,吴融,渚宫立春书怀,春候侵残腊，江芜绿已齐。风高莺啭涩，雨密雁飞低。向日心须在，归朝路欲迷。近闻惊御火，犹及灞陵西。,2
Song,孔文仲,次韵穆父见戏,当年同望赭袍光，万事争先落彩铓。一别已经陵谷变，再来方觉路岐长。黄金久压腰间重，白笔才容柱下藏。唯愿山林息枹鼓，免教鸱隼吓鸳凰。,3
WeiJin,殷仲文,南州桓公九井作诗,四运虽鳞次，理化各有准。独有清秋日，能使高兴尽。景气多明远，风物自凄紧。爽籁惊幽律，哀壑叩虚牝。岁寒无早秀，浮荣甘夙陨。何以标贞脆，薄言寄松菌。哲匠感萧晨，肃此尘外轸。广筵散泛爱，逸爵纡胜引。伊余乐好仁，惑祛吝亦泯。猥首阿衡朝，将贻匈奴哂。,0
Yuan,文质,月漉漉送瞿慧夫之堜川,月漉漉，在娄水，老蟾千年浸不死。容花已萎春蕙芳，弦望茫茫运天髓。月漉漉，在堜水，桂影无烟玉如洗。一天清吹凉参差，琉璃碧破飞鱼起。我家月明沧海曲，渔歌不惊鸥梦熟。脱巾醉卧竹叶舟，白头浪起高于屋。送君行，月漉漉。,4
Qing,王孙蔚,将至应山,前山将入楚，秣马识曾游。风土渔樵旧，江村父老留。苔沈宋玉宅，日照鄂王楼。眼底飞鸿在，还须郑侠谋。,6
NanBei,王褒,和张侍中看猎诗,上林冬狩返，回中讲射归。还登宣曲观，更猎黄山围。严冬桑柘惨，寒霜马骑肥。绁卢随兔起，高鹰接雉飞。独嗟来远客，辛苦倦边衣。,1
Song,史浩,饯冯圆中吏部出守,蚤岁登巍第，即潜正黑头。一封忧国虑，五马便乡州。笔底平生学，胸中康济谋。胜须勤蓄积，圣主欲兼收。,3
Tang,王建,长安春游,骑马傍闲坊，新衣著雨香。桃花红粉醉，柳树白云狂。不觉愁春去，何曾得日长。牡丹相次发，城里又须忙。,2
Song,王志道,寄兴,五湖深处足逍遥，错把扁舟系柳条。尘世不如烟水阔，笑骑黄鹤上层霄。,3
Song,王圭,竹,天地得正气，四时无易心。生来本孤节，高处独千寻。月影龙蛇动，风枝箫籁吟。如何枫与柳，亦拟傍清阴。,3
Song,方逢振,悼亡秘书,翠华东南来，奎聚属吴域。分王百馀年，灵光赫天德。龙文发南源，圆书粲东壁。谁折天罅开，猝忽正气泄。剖藏发金匮，抉蕴破石室。签怕逐汗牛，至珍去遐绝。我欲然藜人，四库亦赤立。细人慕所爱，但嗟珠玉翼。君子为道谋，惟忧孔孟北。风气日已趋，南强变金革。周礼吾能言，欲徵恐无籍。落落星向晨，后生当努力。,3
Song,王岩,其四,溪分涧夺朝宗晚，残月残云信所之。,3
Song,王易简,齐天乐 馀闲书院拟赋蝉,翠云深锁齐姬恨，纤柯暗翻冰羽。锦瑟重调，绡衣乍著，聊饮人间风露。相逢甚处。记槐影初凉，柳阴新雨。听尽残声，为谁惊起又飞去。商量秋信最早。晚来吟未彻，都是凄楚。断韵还连，馀悲似咽，欲和愁边佳句。幽期谁语。怕寒叶凋零，蜕痕尘土。古木斜晖，向人怀抱苦。,3
Qing,王时翔,赠金东塘,五字随州擅，君家许问津。自逢弹古调，不敢薄令人。枫影寒孤榻，钟声净六尘。陷居兼德耀，酬唱共忘贫。,6
Ming,王赋,美陇滩,二十年前叹陆沉，今朝复聚此林阴。苔迷乱石行踪莽，水落高滩钓处深。隔叶野花供笑语，认人妖鸟怪儒襟。相逢且饮樽前酒，莫向江蓠吊古今。,5
Qing,方拱乾,译使至高丽,天荒地老更谁邻，属国惊闻接海滨。豺虎窟多中土客，风凰城是旧朝臣。泉刀重译旃裘雪，盐铁归装塞马春。试问为奴当日祖，流传《洪范》可能陈？,6
Song,王娇娘,菩萨蛮,郎今去也抛奴去。恨共离舟留不住。扶病别江头。沾襟泪雨流。路远终须别。一寸肠千结。此会再难逢。相逢只梦中。,3
Tang,吴融,途中,柳弱风长在，云轻雨易休。不劳芳草色，更惹夕阳愁。万里独归去，五陵无与游。春心渐伤尽，何处有高楼。,2
Qing,王之敬,其三,秋容如沐淡襟怀，野老相逢笑口开。遥指夕阳红映处，碧山楼阁似蓬莱。,6
NanBei,刘骏,秋夜诗,局景薄西隅，升月照东垂。肃肃风盈幕，泫泫露倾枝。侧闻飞壶急，坐见河宿移。睹辰念节变，感物矜乖离。,1
Yuan,汪梦斗,宁川道中口占,缓兀吟鞍去，鞭长袖里垂。烟分村远近，水见地高卑。风紧鸟飞疾，川寒鱼上迟。拥炉坐残雪，久已数归期。,4
Yuan,何颐贞,长沙留别董仲达陈君直,岁晚客衣薄，挥毫更举杯。五年差一别，两月却重来。南屋夜相语，北风舡未开。他年苕霅上，回首定王台。,4
Yuan,艾性夫,饭客,菜剪尧时韭，羹羞晋代莼。家寒多食淡，客好不嫌贫。一夜小窗雨，百年华发人。明朝未须去，老别最伤神。,4
Yuan,朱得先,上郡守,夔龙接武上亨衢，自是君王乞左符。雨露湛恩沾紫绶，乾坤清气满冰壶。陈留合使飞蝗避，周道谁知我马瘏。不有字人心独苦，谁宣皇泽沃焦枯。,4
WeiJin,曹毗,其九 歌孝宗穆皇帝,孝宗夙哲，休音允臧。如彼晨离，曜景扶桑。垂训华幄，流润八荒。幽赞玄妙，爰该典章。西平僣蜀，北静旧疆。高猷远畅，朝有遗芳。,0
Song,于石,雪,天地混一色，楼高试捲帘。青山新面目，老树换须髯。夜皎月千里，晴暄雨四檐。岂无寒馁者，僵卧在穷阎。,3
Tang,伏牛上人,其三,峭壁幽岩往复希，片云孤月每相依。经行宴坐闲无事，乐道逍遥三不归。,2
Yuan,丁鹤年,慈溪度夏报国寺寄甬东椿上人,一径野云深，僧关閟绿阴。雨腥龙出涧，风劲虎过林。澹泊资禅味，清凉养道心。三生如不昧，石上一来寻。,4
Song,王翠鸾,后庭花破子,无心度岁华。梦魂常到家。不见天边雁，相侵井底蛙。碧桃花。鬓边斜插。伴人憔悴杀。,3
Tang,成公简,句,随轩感仁惠，应日洒甘滋。,2
Yuan,元吉,夜坐,森森夜气落寒櫩，閒把离骚酒正酣。忽忆梅花不成语，梦中风雪在江南。,4
Ming,王微,吴江舟次,昔年从此去，寒雨共孤舟。有病淹归旅，无诗记远游。半窗残月梦，几树断烟愁。未抵荒江外，相思一夜秋。,5
Qing,王连瑛,过鄚州故城,蓟南千里敞平畴，废堞人传古鄚州。形势遥分天北极，波涛尽赴海东流。沙通白蒋连双树，霜满青溪下一鸥。西日渐低风自起，乡心永夜揽貂裘。,6
Song,淳祐士人,上元遇雨,隐隐雷声天鼓吹，荧荧灯火夜星辰。风流太守明如镜，何用姮娥作主人。,3
Song,三朵花,绝句,戴花三朵镇长春，谁识玄中不二门。醉里自传神似活，终当不老看乾坤。,3
Yuan,丁立,题振辔马,渥洼龙马进来时，奋迅长鸣不受羁。诏与从官调得熟，只教随仗不教骑。,4
NanBei,裴讷之,邺馆公燕诗,晋楚敦盟好，侨札同心赏。礼成樽俎陈，乐和金石响。朝云驾马进，晓日乘龙上。双阙表皇居，三台映仙掌。当阶篁筱密，约岸荷蕖长。束带尽欣娱，谁言骛归两。,1
NanBei,郑公超,送庾羽骑抱诗,旧宅青山远，归路白云深。迟暮难为别，摇落更伤心。空城落日影，迥地浮云阴。送君自有泪，不假听猿吟。,1
Ming,史鉴,送王静深还合州,风波才定日，舟楫又归程。月冷巴猿啸，人悲蜀道行。阵图依旧垒，山势接孤城。最是临岐别，秋高断雁鸣。,5
NanBei,张缵,侍宴饯东阳太守萧子云应令诗,仲月发初阳，轻寒带春序。渌池解馀冻，丹霞霁新雨。良守谒承明，徂舟戒兰渚。皇储惜将迈，金樽留宴醑。,1
Yuan,李裕,次韵杨编修仲礼奉引法驾之作,清游小队肃都城，夹骑黄麾拂晓晴。仙岛云霞扶日上，紫垣星宿属天行。龙旂却傍重轮驻，雉扇徐分九彩明。共喜太平多扈从，愿因作颂著休声。,4
Qing,王又旦,晓渡望鄂州,晓雾压城头，苍茫古鄂州。风烟盘赤壁，波浪下黄牛。星动连江锁，旌高隔岸楼。由来征战地，不忍问东流。,6
Song,孔平仲,夏昼,落花宁是秽，啼鸟不为喧。野水从侵道，青山任塞门。吏身閒似隐，官舍静于村。开卷何曾读，风来只自翻。,3
WeiJin,何劭,洛水祖王公应诏诗,穆穆圣王，体此慈仁。友于之至，通于明神。游宴绸缪，情恋所亲。薄云饯之，于洛之滨。嵩崖岩岩，洪流汤汤。春风动衿，归雁和鸣。我后飨客，鼓瑟吹笙。举爵惟别，闻乐伤情。嘉宴既终，白日西归。群司告旋，鸾舆整绥。我皇重离，顿辔骖騑。临川永叹，酸涕沾颐。崇恩感物，左右同悲。,0
WeiJin,杨泉,其三,咸盐白糁，杂以菜草果，连堈柳䱹，积如林丘。,0
Ming,王彦泓,其五,孀艳松根哭，重泉听得无。野风吹缟袂，坟草溅啼珠。出郭初迷路，回房定向隅。伤心蝼蚁穴，命薄不前驱。,5
NanBei,萧子显,从军行（《诗纪》云。英华作萧子云者非。）,左角明王侵汉边。轻薄良家恶少年。纵横向沮泽。凌厉取山田。黄尘不见景。飞蓬恒满天。邀功封浞野。窃宠劫祁连。春风春月将进酒。妖姬舞女乱君前。,1
Tang,敦煌曲子,其二 征夫数载二首,绿窗独坐。修得君书。征衣裁缝了。远寄边隅。想你为君贪苦战。不惮崎岖。终朝沙碛里。止凭三尺。勇战单于。岂知红脸。泪滴如珠。枉把金钗卜。卦卦皆虚。魂梦天涯无暂歇。枕上长嘘。待公卿回故里。容颜憔悴。彼此何如。,2
Yuan,杜敩,其二,紫团山景三十六，具载先人石碣哦。我欲挥毫续为咏，殊恨篇什不全何。,4
Yuan,申屠致远,无弦琴,静空有物即萦心，物象相忘趣转深。为报柴桑陶处士，无弦争似更无琴。,4
NanBei,王训,杂曲歌辞 独不见（一作独不见）,日晚宜春暮，风软上林朝。对酒近初节，开楼荡夜娇。石桥通小涧，竹路上青霄。持底谁见许，长愁成细腰。,1
Yuan,朱希晦,次韵答叔向陈君,之子当时杰，人中见不多。豫章蟠厚地，砥柱障狂波。富贵须行乐，栖迟足啸歌。相逢尊有酒，莫惜饮如何。,4
Ming,于若瀛,寄隐阁春兴,小阁逶迤近水渠，萧条不让野人居。惟将药裹供多病，不为花飞忆敝庐。懒散江边清梦稳，交游天上故人疏。亦知衰晚甘沦弃，世事浮云任卷舒。,5
Ming,丘弘,西安牧笛,古塞西安近水涯，数声牧笛兴偏赊。垄头吹处鸦初乱，牛背横时日欲斜。黄鹤悽音悲过客，武夷清弄彻仙家。吟馀独倚书楼听，落尽江梅一树花。,5
Ming,王子卿,滆湖,秋湖开玉镜，远水带长虹。烟树千山合，松筠一径通。征帆悬落日，雁字急西风。笑杀云林客，翻将入画中。,5
Ming,丁养浩,广西有作,东风交广此行巡，琴鹤归来不是贫。珍重一囊清誉在，凭谁为我献穹宸。,5
Tang,白行简,文王葬枯骨赋（以德及枯骨天下归心为韵）,骨虽无知。葬以表德。展厚礼于九原。乐深仁于万国。惠加于鬼。则游岱之魂有依。义感于人。故归周之心不忒。原夫灵台肇建。璧池是穿。宛彼枯骨。委兹穷泉。既靡睹其铭志。曾莫知夫岁年。西伯乃色变衋尔。涕流泫然。爰命从者。将收瘗焉。俾夫恻隐之心。因形骸而下至于地。升闻之德。随精魄而上动于天。徒观其年代超忽。英灵沦没。土变丰肌。苔封朽骨。于是惠沾生死。泽及荣枯。遣奠有加于蘋藻。备物无阙于刍涂。幽壤始开。见佳城于白日。灵邱是启。旋卜宅于青乌。既而迁彼古埏。葬之中野。推诚于重泉之内。昭德于普天之下。念此穷尘之骨。尚或墐之。欲使行路之人。不得见也。且夫圣人哀死。君子表微。用之于国而上下忻戴。书之于史而载籍光辉。诸侯感而思服。百姓从而知归。以之理人而人自化。以之奉天而天不违。故能掩骼教行。送终义立。泽靡不浸。仁无不及。恩加师旅而同德数千。庆延子孙而卜代三十。且封比干之墓。惟德是钦。护信陵之冢。其仁未深。曷若我罔辨名氏。莫知古今。招亡散之魂。复于棺椁。收无主之骨。敛以衣衾。盖所以感鬼神而动天地。岂止夫三分天下而二者归心。,2
Yuan,李溥光,镊工,一声镊子噪秋蝉，门内老僧惊昼眠。毫发尽时髦发在，夕阳芳草自芊芊。,4
Tang,太原妓,寄欧阳詹,自从别后减容光，半是思郎半恨郎。欲识旧来云髻样，为奴开取缕金箱。,2
Ming,王佑,湘阴刘皋独醒亭,乘舟四月过湘阴，湘水沈沈湘树深。百里元非仇览志，独醒因续屈原吟。清风洒落猗兰浦，细雨萧疏斑竹林。数载相逢重会面，洞庭无底是离心。,5
Song,王随,句 其一,一声啼鸟禁门静，满地落花春日长。,3
Ming,王志坚,其二,吾观仕宦人，每每念丘壑。虽复非真实，兹意或间作。譬如酒食困，翻思茗饮乐。病苟稍稍去，旋复恣馋嚼。嗟余困折久，甫得离蔬屩。救口犹不遑，何遽厌杯杓。念吾坚顽姿，本自甘濩落。兹游非得已，黾勉就人爵。人生能几何，胡为久薰灼？宁为沙上鸥，无为笼中鹤。山灵闻吾言，生平谨然诺。,5
WeiJin,曹植,薤露行①,天地无穷极，阴阳转相因。人居一世间，忽若风吹尘。愿得展功勤，输力于明君。怀此王佐才，慷慨独不群。鳞介尊神龙，走兽宗麒麟。虫兽犹知德，何况于士人。孔氏删诗书，王业粲已分。骋我径寸翰，流藻垂华芬。,0
Yuan,汪时中,种竹,结庐幽谷中，老树高连云。青山固佳客，不可无此君。移植当前轩，气槩终出群。胡床坐月夕，世事从紏纷。凤鸟日将至，起舞歌重轮。天风万里来，夜半箫韶鸣。,4
Qing,六十七,泊舟钱塘江口①,山隈系缆柳边堤，深谷长江路不齐。仙子呼龙种瑶草，英雄照鬼试灵犀。中流鼓浪鲨鱼跃，老柏流云野鹤栖。一片红梅迷望眼，恍疑舟入武陵溪。,6
WeiJin,刘谧之,迷赋,宠郎居山中，稀行出朝市。暂来到豫章，因便造人士。东西二城门，赫奕正相似。向风径东征，直去不转耳。,0
Ming,王素娥,渡钱塘喜晴,风微月落早潮平，江国新晴喜不胜。试看小舟轻似叶，载将山色过西陵。,5
Ming,王蒙,宫词,南风吹断采菱歌，夜雨新添太液波。水殿云廊三十六，不知何处月明多。,5
Yuan,邵亨贞,其二,此地穷兵后，前朝胜迹赊。黄沙成广漠，白骨竞横斜。鹤去空华表，鸥飞起浪花。却思天地里，底事有纷华。,4
Yuan,李祁,赠王汝贤,澒洞知谁在，仓皇赖汝贤。壮心抛舞剑，惊胆落虚弦。暮雨沧江上，春风绿柳边。高歌聊自遣，世事欲茫然。,4
Song,王钦若,其五,须知尧历初釐正，玉烛初从献岁来。,3
NanBei,姚翻,代陈庆之美人为咏诗,临妆欲含涕，羞畏家人知。还代粉中絮，拥泪不听垂。,1
Ming,释方择,虎跑寺次苏长公韵,草齐涧口动幽香，寺入深林昼自凉。隔岭云昏疑雨近，悬崖藤老较松长。偶然樵唱传中谷，时有钟声出上方。况是昔人泉品胜，分余半钵喜初尝。,5
Tang,王丘,奉和圣制送张尚书巡边,德业蕴时宗，幽符梦象通。台司计祈父，师律总元戎。出入敷能政，谋猷体至公。赠行光睿什，宴别感宸衷。文炳高天曜，恩垂湛露融。建牙之塞表，鸣鼓接云中。策密鬼神秘，威成剑骑雄。朔门正炎月，兵气已秋风。肃杀从此始，方知胡运穷。,2
NanBei,丘巨源,咏七宝扇诗,妙缟贵东夏，巧技出吴闉。裁状白玉璧，缝似明月轮。表里缕七宝，中衔骇鸡珍。画作景山树，图为河洛神。来延挥握玩，入与镮钏亲。生风长袖际，晞华红粉津。拂盻迎娇意，隐映含歌人。时移务忘故，节改竞存新。卷情随象簟，舒心谢锦茵。厌歇何足道，敬哉先后晨。,1
Ming,文肇祉,荫白堂即事,结屋近清嘉，虚堂背郭斜。门閒人问字，帘捲鸟啼花。盛世容疏懒，端居恋物华。斋头书满架，不羡子云家。,5
Qing,王翃,漂母祠,一饭当年报不遗，王孙今日更何之。平生自叹无知己，千里来寻漂母祠。,6
Yuan,周权,赠别,之子梁园彦，才华迥不群。书灯双鬓雪，野饭一犁云。久病怜为客，多愁忍送君。钟山吾旧隐，不用勒移文。,4
Ming,丁钺,故埠帆联,贾子烟波下远舟，帆樯映日水边浮。西风雁落霜华白，夹岸芦花动客秋。,5
Ming,毛纪,铜雀砚,荒台野烧青，古瓦寒云滴。却把蘸诗毫，东风吊赤壁。,5
Yuan,艾性夫,吴种柳枉教辄复奉答,天地穷东野，江湖困子长。逢人双白眼，衒俗小红裳。旧句传枫冷，新吟带柳香。还能相料理，亦足慰凄凉。,4
Ming,尹墀,挽月沙先生 其一,圣祖风云会，虚心第一人。兴王能继述，良弼复经纶。事业闻华夏，仪形表搢绅。台衡星忽拆，流恸轸枫宸。,5
Tang,丘丹,经湛长史草堂（一作题湛长史旧居。有序）,身退谢名累，道存嘉止足。设醴降华幡，挂冠守空谷。偶寻野外寺，仰慕贤者躅。不见昔簪裾，犹有旧松竹。烟霞虽异世，风韵如在瞩。余即江海上，归辙青山曲。,2
Tang,毛熙震,其二,绣帘高轴临塘看，雨翻荷芰真珠散。残暑晚初凉，轻风渡水香。无憀悲往事，争那牵情思。光影暗相催，等闲秋又来。,2
Ming,平显,和张真居诗韵为陈景中作,石屋云蒸菌亦斑，菌巢人已隔玄关。当年兴动开阳室，五月诗成浴鹄湾。灰死鼎炉馀药冷，尘生窗户落花闲。神交故旧应同否，知在蓬莱第几山。,5
Yuan,周权,意行,略彴三家市，溪回野路分。轻暾晞竹露，宿雨落松云。山寺依岩见，村舂隔坞闻。欣欣农事集，聊得狎鸥群。,4
Tang,僧省僜,长庆和尚赞,缁黄深郑重，格峻实难当。尽机相见处，立下闭僧堂。,2
Yuan,余嘉宾,其四,丹崖翠壁与云齐，瑶草奇花路欲迷。三十六峰无马迹，祗缘岩上叫金鸡。,4
NanBei,谢超宗,齐太庙乐歌十六首 其一 肃咸乐（夕牲群臣出入奏）,絜诚底孝，孝感烟霜。夤仪式序，肃礼绵张。金华树藻，肃哲腾光。殷殷升奏，严严阶庠。匪椒匪玉，是降是将。懋分神衷，翊佑传昌。,1
Yuan,宋本,其四,涌金门外是西湖，堤上垂杨尽姓苏。作得《吴趋》阿谁唱？小卿坟上露兰枯。,4
Song,王庭秀,五峰寺,度崦得幽胜，遵溪步横斜。哀湍泻曲折，虬枝老蟠拿。危然五峰高，突兀凌晨霞。若有神物护，遗此瞿昙家。何年老苾刍，巾钵寄枯槎。乳麀馈朝供，野禽或衔花。尔来三百年，拓址夷谽谺。缔架俯层巘，栋宇日就奢。古殿仪像设，栖云拥栏牙。董修奉檀施，钟鼓惊麇麚。中有无尽灯，赓续岁踰赊。大千破幽暗，照了无等差。逢禅颇修洁，悃愊初无华。十年坐空谷，日月绝纤瑕。运水及搬柴，为罪作生涯。前山逢老妇，试问赵家茶。,3
Tang,孔德绍,送舍利宿定普岩,仁祠表虚旷，祗园展肃恭。栖息翠微岭，登顿白云峰。映流看夜月，临峰听晓钟。涧芳十步草，崖阴百丈松。萧然遥路绝，无复市朝踪。,2
Ming,王恭,梅江夜泊,卸帆依暝渚，带酒宿沙头。戍鼓严更漏，寒钟落钓舟。霜明城下水，月暗海西楼。薄晓啼猿罢，苍苍远树愁。,5
Song,王易简,齐天乐 客长安赋,宫烟晓散春如雾。参差护晴窗户。柳色初分，饧香未冷，正是清明百五。临流笑语。映十二阑干，翠嚬红妒。短帽轻鞍，倦游曾遍断桥路。东风为谁媚妩。岁华频感慨，双鬓何许。前度刘郎，三生杜牧，赢得征衫尘土。心期暗数。总寂寞当年，酒筹花谱。付与春愁，小楼今夜雨。,3
Tang,朱延龄,秋山极天净,雨洗高秋净，天临大野闲。葱茏清万象，缭绕出层山。日落千峰上，云销万壑间。绿萝霜后翠，红叶雨来殷。散彩辉吴甸，分形压楚关。欲寻霄汉路，延首愿登攀。,2
Ming,史鉴,哭何以高,少日才名重，平生分谊亲。酒多应是病，金尽未为贫。往事成春梦，残花逐市尘。天涯空怅望，零落转伤神。,5
Song,王之道,其二,野塘春草遍，芳树老藤缠。远信占黄耳，清游任白颠。山光晴抹黛，湖气暖腾烟。我有边韶癖，何妨昼日眠。,3
Yuan,李思衍,见王参政,猎猎风沙透纸窗，地炉火歇冷侵床。一声孤鹤唳残月，几杵疏钟敲晓霜。黍律嘘春燕谷暖，梅花入梦楚天长。归期乞趁东风软，醉袅丝鞭吟绿杨。,4
Yuan,乃贤,题墨梅（赠徐用吉南归）赠徐用吉南归,苏公堤上路，千树雪纷纷。载酒曾邀我，看花每忆君。翠茵松下卧，铁笛月中闻。独有思归者，长歌望白云。,4
Ming,王应鹏,次李空同学署对菊之作,即看寒菊枝枝秀，宁畏严风剪剪来。幽径汝当为小隐，上林谁不是高才。花无艳质偏宜赏，地有灵根岂待栽。尊酒正逢陶令节，月明须倒接䍦回。,5
Tang,吴筠,其十三,峻朗妙门辟，澄微真鉴通。琼林九霞上，金阁三天中。飞虬跃庆云，翔鹤抟灵风。郁彼玉京会，仙期六合同。,2
NanBei,任昉,泛长溪诗,徇禄聚归粮，依隐谢羁勒。绝物甘离群，长怀思去国。长溪永东舍，震区穷水域。道遇垂纶叟，聊访问津惑。弭楫申九言，无为累牵纆。长泛沧浪水，平明至曛黑。,1
Yuan,何中,山中,何处征徭急，兹山水石奇。鸟鸣新叶长，磴仄断云移。趺坐天正碧，起行风自迟。径穿松罅去，巾袂罥蛛丝。,4
Tang,夷陵女郎,空馆夜歌① 其二,杨柳杨柳，袅袅随风急。西楼美人春梦长，绣帘斜捲千条入。,2
Ming,毛奇龄,江水,江水滔滔下，浮云荡荡开。烟霏朝日起，沙动早潮来。舟落芜关远，帆纡瓜步回。山前空幕府，无复旧军台。,5
Tang,皮光业,索茗题巨觥（题拟）,未见甘心氏，先尝苦口师。,2
Song,待考,贺周必大寿联,年与潞公同丙午；日临莱国占中元。,3
Yuan,王奕,观潮阁,南岸客来过北岸，浙山尽处见闽山。清秋井邑棋枰里，落日汀洲画轴间。,4
NanBei,谢超宗,其十 凯容乐（皇曾祖即丘令室）,肃惟敬祀，絜事参芗。环袨像缀，缅密丝簧。明明烈祖，尚锡龙光。粤雅于姬，伊颂在商。,1
NanBei,王叔之,游罗浮山诗①,庵霭灵岳，开景神封。绵界盘趾，中天举峰。孤楼侧挺，层岫回重。风云秀体，卉木媚容。,1
Yuan,吴志淳,其三,上日开筵曲水滨，年年相忆在兹辰。千家榆火催寒食，万点杨花照暮春。紫燕却归寻旧主，黄鹂到处唤游人。东来巢父如相问，为觅风流贺季真。,4
Qing,方世泰,抵家,行衣乍脱喜还悲，仍似桑乾入梦时。亲老幸邀天与健，家倾翻痛妇能持。山田白露登新谷，篱落黄花发故枝。欢捧一尊为母寿，阿奴不道有归期。,6
NanBei,姜质,亭山赋,司农张纶造景阳山，有若自然，天水人姜质遂造亭山赋，行传于世，其辞曰：夫偏重者爱昔先民之由朴由纯。然则纯朴之体，与造化而梁津。濠上之客，柱下之史，悟无为以明心，托自然以图志，辄以山水为富，不以章甫为贵，任性浮沈，若淡兮无味。今司农张氏，实踵其人，巨量焕于物表，夭矫洞达其真，青松未胜其洁，白玉不比其珍。心托空而栖有，情入古以如新，既不专流宕，又不偏华尚。卜居动静之间，不以山水为忘，庭起半丘半壑，听以目达心想。进不入声荣退不为隐放。尔乃决石通泉，拔岭岩前，斜与危云等并，旁与曲栋相连，下天津之高雾，纳沧海之远烟，纤列之状如一古，崩剥之势似千年。若乃绝岭悬坡，蹭蹬蹉跎，泉水纡徐如浪峭，山石高下复危多，五寻百拔，十步迁过，则知巫山弗及，未审蓬莱如何。其中烟花露草，或倾或倒，霜干风枝，半耸半垂，玉叶金茎，散满阶坪。然目之绮，烈鼻之馨，既共阳春等茂，复与白雪齐清。或言神明之骨，阴阳之精，天地未觉，生此异人，焉识其名。羽徒分泊，色杂苍黄，绿头紫颊，好翠连芳，白鹤生于异县，丹足出自他乡，皆远来以臻此，藉水木以翱翔，不忆春于沙漠，遂忘秋于高阳，非斯人之感至，何候鸟这迷方？岂下俗之所务，实神怪之异趣，能造者其必诗，敢往者无不赋。或就饶风之地，或入多云之处，菊岭与梅岑，随春之所悟。远为神仙所赏，近为朝士所知，求解脱于服佩，须参次于山陲，子英游鱼于玉质，王乔系鹄于松枝，方丈不足以妙咏，歌此处态多奇。嗣宗闻之动魄，叔夜听此惊魂，恨不能钻地一出，醉此山门。别有王孙公子，逊遁容仪，思山念水，命驾相随，逢岑爱曲，值石陵欹。乃为仁智之田，故能种此石山。森罗兮草木，长育兮风烟，孤松既能却老，半石亦可留年。若不坐卧兮于其侧，春夏兮共游陟，白骨兮徒自朽，方寸兮何所忆。,1
WeiJin,云林右英夫人,其九 九月九日云林右英夫人喻作,晨阙太霞构，玉室起霄清。领略三奇观，浮景翔绝冥。丹华中有真，金映育挺精。八风鼓锦披，碧树曜四灵。华盖荫兰晖，紫辔策绿軿。结信通神交，触类率天诚。何事外象感，须睹瑶玉琼。,0
Yuan,朱升,乱后送人归越,百战一身存，生还独有君。越山临海尽，吴地到江分。暮郭留晴霭，荒林翳夕曛。归途当岁晚，霜叶落纷纷。,4
Qing,王庭,玉泉庵次夜怀,灯影凄然照客杯，黄昏醉罢漏频催。故乡南去三千里，不信如何梦到来。,6
Yuan,僧子贤,拟铁笛先生游虎丘得开字韵,九月九日天无雨，携妓游山亦快哉。铁笛一声厓石裂，银门多为菊花开。空池剑气干丹极，古寺芙蓉照紫苔。爱杀月明江路静，画船箫鼓缓歌回。,4
Tang,李旦,老子赞,爰有上德，生而长年。白发遗象，紫气浮天。函关之右，经留五千。道非常道，元之又元。,2
WeiJin,张俨,赋犬,守则有威，出则有获。韩卢宋鹊，书名竹帛。,0
Qing,丁曰健,其三,迂拙原非军旅才，衔恩扶病又登台。机宜赤崁曾亲授，报称丹忱未敢灰。望冑三年群志洽，歌铙五月捷音来。近闻全海臻安定，岭上梅花祝嘏开。,6
Qing,王策,閒中好,閒中好，薄日晏眠温。落尽东篱菊，青山淡不言。,6
Qing,文廷式,东洨乡居（补录己卯作）,赁屋初诛草，分畦恰插秧。雨馀蜗漫壁，春暖蝠巡梁。地僻尊溪逻，虚回唤罱郎。执瓯评茗事，苔绿上衣裳。,6
NanBei,王微,茯苓赞,皓苓下居，披纷上荟。中状鸡凫，具容龟蔡。神侔少司，保延幼艾。终志不移，柔红可佩。,1
Tang,岑文本,京师至德观法王孟法师碑铭,西秦箫响，东陵圣迹。霞举玉京，云开金液。飞廉先路，勾芒奉璧。形表丹青，声流金石。元风谁纂，允属贤明。翟衣绝志，鹤御依情。栖心大道，投迹长生。三山可陟，九转方成。灵化人间，高翔羽服。白蜺拥盖，青虬夹毂。丹灶留烟，仙坛馀竹。贻则终古，永播兰菊。,2
Yuan,杜本,送李伯循,已闻盘谷最深幽，便欲从君遂此游。春气和柔朝采药，秋风清彻夜行舟。岩花冉冉难留客，汀草纤纤独倚楼。杨柳新条不堪折，只须买酒换离愁。,4
Qing,王文治,其三,落寞莪园叟，文章近代稀。相逢常衮衮，小别即依依。说剑须眉壮，抽毫气息微。虚名身后事，临酒一歔欷。,6
Song,王庄,送客,杨花撩乱绕烟村，感触离人更断魂。江上归来无好思，满庭风雨易黄昏。,3
Tang,朱湾,秋夜宴王郎中宅赋得露中菊①,众芳春竞发，寒菊露偏滋。受气何曾异，开花独自迟。晚成犹待赏，欲采未过时。忍弃东篱下，看随秋草衰。,2
Tang,敦煌人作品,其十八 相似树咏,两树夹招提，三春引影低。叶中微有字，阶下已成蹊。含气同修短，分条德且齐。不容凡鸟坐，应欲俟鸾栖。,2
NanBei,谢惠连,却东西门行,慷慨发相思，惆怅恋音徽。四节竞阑候，六龙引颓机。人生随时变，迁化焉可祈。百年难必保，千虑盈怀之。,1
NanBei,刘孝威,怨诗,退宠辞金屋，见谴斥甘泉。枕席秋风起，房栊明月悬。烛避窗中影，香回炉上烟。丹庭斜草径，素壁点苔钱。歌起蒲生曲，乐奏下山弦。新声昔广宴，馀杯今自传。王嫱向绝漠，宗女入祁连。雁书犹未返，角马无归年。昭台有媵御，曾坂无弃捐。后薪随复积，前鱼谁更怜。,1
Song,于石,山居 其一,结屋万山顶，柴扉昼懒开。捣茶惊鹤醒，抛果引猿来。笋短和泥掘，松高倚石栽。有时寻胜去，多趁暮钟回。,3
Yuan,李真人,忆江南,金花道，世上少人知。莫弄黑铅将造化，淮南金秘在华池。争肯泄天机。,4
Tang,王翰,春女行（一作歌）,紫台穹跨连绿波，红轩铪匝垂纤罗。中有一人金作面，隔幌玲珑遥可见。忽闻黄鸟鸣且悲，镜边含笑著春衣。罗袖婵娟似无力，行拾落花比容色。落花一度无再春，人生作乐须及辰。君不见楚王台上红颜子，今日皆成狐兔尘。,2
Yuan,乃贤,病中答张元杰宗师惠药,卧病临高馆，丹芝幸见分。铜瓶朝挹水，石鼎夜生云。坐久镫华落，秋清木叶闻。明朝得强健，长礼紫虚君。,4
Yuan,王构,石马寺,碧水孤村静，高台古寺阴。僧谈传石马，客至听山禽。杯动疏松影，笳吹空谷音。夕阳城市路，回首隔丛林。,4
Ming,于范,浪淘沙 荷花,谁与拂新妆。却是潇湘。鲛人留得绛纱囊。风弄一池香几许，还想横塘。歌起正斜阳。冉冉波光。高情秋泛紫云凉。明日红衣零落易，遗恨鸳鸯。,5
Yuan,李谷,送洪义轩归国,万里朝天后，三秋作客中。岁时还款款，此别更匆匆。乡国情何极，轩裳梦已空。追随且未可，跋马立西风。,4
