Dynasty,Author,Title,Content,lable
Song,王梦应,挽曾东轩二首 其一,健笔千夫畏，长才四海空。飞腾须掌制，危急逐乘骢。国事笺天疏，臣心救日弓。故人牛斗上，相见气如虹。,3
Song,王易简,其四 龙洞,晴矼步清空，洞户抚巀嶭。何年出水龙，张口见齿舌。相传此得名，灵骨蜕如雪。岂其风霆化，诘曲馀故穴。想当夜半归，九锁一时掣。,3
WeiJin,嵇含,长生树赋,美我亲之仁孝，固征瑞之必招，降祖宗之遗德，振奇木之青条。结根擢干，载生无渐，弱茎猗猗，绿叶染染。处阴冬而愈茂，岂茎叶之有点。感自然以旌贤，谅有道之不掩。,0
Ming,丘陵,缺题,芳郊晴日草萋萋，千树桃花一鸟啼。无数落红随水去，又分春色入城西。,5
NanBei,宗懔,春望诗（《诗纪》云。律祖作陈后主者非。）,日暮春台望，徙倚爱馀光。都尉新移枣，司空始种杨。一枝犹桂馥，十步有兰香。望望无萱草，忘忧竟不忘。,1
Ming,文益成,挽金久庵就文,连抱鸰原痛，因罹二竖殃。皇天嗟不整，吾道恸将亡。一代高名重，三珠积庆长。九原难可作，悲泪自滂滂。,5
Yuan,王搆,淤泥寺,野寺消烦暑，长途促晚行。落霞明远岫，返照下孤城。月傍山村出，风从古渡生。仆夫毋乃倦，彼此亦关情。,4
Yuan,余阙,赋得君子泉送彭公权为黄州教,君子没已久，遗井郡斋中。本寓思人意，兼全泽物功。银床驳故藓，玉甃落寒桐。几日趋官舍，横经诵养蒙。,4
Song,王益,和梅公仪新繁县显曜院,梵宇萧条白日长，苦空谭麈接藤床。云章酷爱休诗丽，莲柄慵思远社香。石发雨梳鸡苑寂，风梭春织鹫山凉。劫灰心火销平尽，又听钟声下讲堂。,3
Tang,僧静泰,嘲道士李荣（题拟）,李荣乌黮，何异蛣蜣。先师米贼，汝亦不良。,2
Song,王奇,题修仁县群峰驿,槛前流水面前山，幽鸟孤云自往还。农父不知佳景好，使车才得片时闲。桄榔树暗寒溪上，踯躅花红暮雨间。,3
WeiJin,曹摅,感旧赋,胡马仰朔云，越鸟巢南树。,0
Yuan,李俊民,过云中,把酒不成醉，出门行路难。客愁千里破，归梦五更残。三仕有何喜，一生常鲜欢。恨无南去雁，为我报平安。,4
Qing,文孚,晚到哈尔海图,策马炖煌外，高寒雨乍收。烟原沈去鸟，风谷撼归牛。野旷征衣薄，天低画角愁。平峦堪放眼，万里大河流。,6
Yuan,李源道,暮春即事,垂柳阴阴雪拥沙，残阳淡淡水明霞。夜来枕上初闻雨，今日枝头不见花。啼鸟已传春去信，狂蜂犹趁晚来衙。柴门尽日无人到，读罢《离骚》更煮茶。,4
Ming,王樵,其二,何事生天地，终年只蔀藏。我行似黄鹄，一举见员方。拱挹惟嵩华，朝宗有太行。身疑凌倒景，视下亦苍苍。,5
Yuan,僧廷俊,题画兰,绿叶微风际，清香小雨馀。湘江春水阔，愁杀楚三闾。,4
NanBei,陆厥,南郡歌,江南可采莲，莲生荷已大。旅雁向南飞，浮云复如盖。望美积风露，疏麻成襟带。双珠惑汉皋，蛾眉迷下蔡。玉齿徒粲然，谁与启含贝。,1
Tang,于鹄,题宇文𧚞（一作褧）山寺读书院,读书林下寺，不出动经年。草阁连僧院，山厨共石泉。云庭无履迹，龛壁有灯烟。年少今头白，删诗到几篇。,2
Yuan,房皞,题张济之胜览轩,谁言山色可忘忧，谁道澄江销客愁？试倚阑干西北望，浮云依旧暗神州。,4
Yuan,乃贤,送王公子归扬州,玉雪王公子，归鞯向竹西。水清淮白上，天阔海青低。琼树春前发，乌丝醉后题。何须问勋业，名与尔翁齐。,4
Ming,史杰,沭阳郭外访克礼,公暇多幽兴，来寻处士家。柳阴晴障日，花气暖蒸霞。地接青郊迥，门临小径斜。主人能爱客，汲水煮新茶。,5
Qing,丁榕,采桑子,琼楼晓起银屏冻，莫倚危阑。又倚危阑。雁送西风扑面寒。声声碎玉鸣檐铁，怕说心酸。早已心酸。冰雪关河去住难。,6
Yuan,李谷,得家兄书,贱子成何事，年年作远游。棣华开处少，荆树得庭幽。信字烦黄耳，馀生共白头。置书空怅望，江海日东流。,4
Tang,僧竟脱,入道浅深颂 其一,露柱声声唤，猢狲绳不断。中下莫知由，上士方堪看。,2
Ming,方文,太湖避兵,将近枫桥路，唯闻人语喧。北来兵肆掠，东去艇皆奔。震泽烟波迥，高秋风雨繁。此时期免患，艰苦复何论。,5
NanBei,萧子显,其四,衔悲揽涕别心知，桃花李花任风吹。本知人心不似树，何意人别似花离。,1
NanBei,杨皦,咏舞诗,红颜自燕赵，妙妓迈阳阿。就行齐逐唱，赴节暗相和。折腰送馀曲，敛袖待新歌。嚬容生翠羽，曼睇出横波。虽称赵飞燕，比此讵成多。,1
Song,王吉甫,客宛陵遇乡人作集句,扬子江头杨柳春，衣冠南渡多崩奔。柳条弄色不忍见，东西南北更堪论。谁谓他乡各异县，岂知流落复相见。青春作伴好还乡，为问淮南米贵贱。,3
Qing,王鹄,雪夜不寐怀陆大憩园汪七芸崖袁六复生,万山风雪一镫死，老屋打头风破纸。傲寒不卧独起舞，高歌者谁子梅子。苍茫浮白渺天涯，万斛离愁忽涌起。江南亲旧半存亡，梦断蘹香路阻长。七载云飞怜客瘦，千竿竹冷叹庄荒。无端今雨亦离别，轮铁劳劳役南北。碧翁何事忌团圆，不使朋山聚一室。汪伦风雅最多情，好吟时作苍蝇声。更叹袁丝太瘦生，词调玉管韵凄清。才人共为衙官误，如此奇寒远行路。孤负梅花第一枝，输他桑苎翁归渡。岁寒心远书俱绝，安得与春归顷刻。各有相思各不知，他时记取鸿泥雪。,6
Ming,王韦,春尽日,满院杨花雨后稀，绿阴清昼思依依。小园风暖樱桃熟，曲岸泥融燕子飞。北阙明时开王气，南山青处蔼晴晖。眼前风景皆堪赏，莫道韶光夜已归。,5
Tang,王贞白,晓泊汉阳渡,落月临古渡，武昌城未开。残灯明市井，晓色辨楼台。云自苍梧去，水从嶓冢来。芳洲号鹦鹉，用记祢生才。,2
Song,无名氏,题震泽寺壁,民力久已竭，天乎不见怜。三年两遭水，十室九无烟。田没官徵赋，家贫子卖钱。秋风江上路，忽见渡江船。,3
Song,王献臣,澄虚阁,此地留仙灶，仙人去何早。一粒药初成，空山绝灵草。灶傍五色土，令人百病好。况复饵丹人，朱颜几时老。,3
Tang,毛熙震,其三,天含残碧融春色，五陵薄倖无消息。尽日掩朱门，离愁暗断魂。莺啼芳树暖，燕拂回塘满。寂寞对屏山，相思醉梦间。,2
Tang,宋光嗣,判内门捉得御厨杂使衙官偷肉,斤斤肉是官家物，饱祭喉咙更将出。不能为食斩君头，领送右巡枷见骨。,2
NanBei,刘氏（王淑英妻）,赠夫诗,妆铅点黛拂轻红。鸣环动佩出房栊。看梅复看柳。泪满春衫中。,1
Qing,牛焘,次旅换夫坪,日落秋江晚，云移塞草低。人烟枫岸曲，野店板桥西。荒漠惊鸿爪，劳生为马蹄。夜闻烧纸襁，乡思最悲凄。,6
Yuan,王子一,滚绣毬,香渗渗落松花把山路迷。密匝匝长苔痕将野径封。静巉巉锁烟霞古厓深洞。高耸耸接星河峭壁巑峰。闹炒炒栖鸦噪暮天。悲切切玄猿啸晚风。絮叨叨鹧鸪啼转行不动。碜磕磕踞虎豹跨上虬龙。白茫茫遍观山下云深处。黄滚滚咫尺人间路不通。眼睁睁难辨西东。,4
NanBei,江淹,从建平王游纪南城诗,恭承此嘉惠，末官至南荆。敛衽依光采，端笏奉仁明。再逢绿草合，重见翠云生。江甸知礼富，汉渚闻教清。君王澹以思，树羽望楚城。年积衣剑灭，地远宫馆平。锦帐终寂寞，彩瑟秘音英。丹沙信难学，黄金不可成。迁化每如兹，安用贵空名。流岩惨中怀，凝意方自惊。愿借若木景，长照忧人情。,1
Yuan,卞思义,题舒秀实锄隐,宾幕归来野兴浓，卜居还得近城东。绕篱自斸荆榛地，傍屋添栽杞菊丛。一钁燕泥春雨后，数声牛笛暮烟中。红尘轩冕非吾事，老圃如今愿己同。,4
Qing,毛如瑜,登北岳,恒岳嶙峋四望开，正逢春色气佳哉。风烟下瞰中原尽，形势遥从万里来。手接星辰依座近，身经虎豹扣关回。吾庐东岱登临旧，争长崔巍未易裁。,6
Ming,毛绍龄,武陵道中,小艇溪头杨柳深，高飞独鹤伴孤琴。落花流水桃源洞，知有秦人何处寻。,5
Tang,王翰,飞燕篇,孝成皇帝本娇奢，行幸平阳公主家。可怜女儿三五许，䒠茸惜是一园花。歌舞向来人不贵，一旦逢君感君意。君心见赏不见忘，姊妹双飞入紫房。紫房䌽女不得见，专荣固宠昭阳殿。红妆宝镜珊瑚台，青琐银簧云母扇。日夕风传歌舞声，祗扰长信忧人情。长信忧人气欲绝，君王歌吹终不歇。朝弄琼箫下䌽云，夜踏金梯上明月。明月薄蚀阳精昏，娇妒倾城惑至尊。已见白虹横紫极，复闻飞燕啄皇孙。皇孙不死燕啄折，女弟一朝如火绝。明明天子咸戒之，赫赫宗周褒姒灭。古来贤圣叹狐裘，一国荒淫万国羞。安得上方断马剑，斩取朱门公子头。,2
Ming,王坚,旌忠庙吊后唐裴约,嬴秦破洪荒，末运开五季。乾纲倒狂澜，龙虎恣吞噬。毒流沧溟深，虐焰乾坤炽。谁为柱石臣，力挽回天势。桓桓裴将军，名节期砥砺。伏事李嗣昭，骞腾贾英气。夹寨守馀年，忠诚旧昭义。嗣昭领元戎，甘苦同军吏。一朝解重围，汴水惊鼎沸。周旋二纪馀，相亲若肝肺。南辕守泽城，镇静得专制。髫龈巷有歌，夜月庞不吠。翠华重亲征，赐姓神尧裔。誓将雪昭陵，问罪兴汉炽。大勋以垂成，元戎忽先逝。继韬固隹儿，胡为反徼利。柩中肉未寒，略不君亲视。巍巍基霸功，上党固屏蔽。一朝与仇雠，割断河东臂。衔枚汴军来，此邦可无备。酬恩宁死忠，临危敢携二。裹疮夜巡陴，顾与城俱毙。期将先轸玄，碎作睢阳厉。情钟唐帝怀，死获将军志。当时一武臣，英烈乃如是。嗟嗟冯大师，曾不知垂涕。朝为仇敌人，暮作君臣契。累朝位三公，亘古羞犬彘。请观公之为，九万见飞鸷。堂堂欧阳公，直笔著清议。官崇刺史封，庙锡旌忠谥。芳名重山丘，富贵诚梦寐。我来守此邦，雨旸赖神惠。朝廷馐特牲，春秋谨时祭。衣冠俨容仪，黍稷加精糦。广庭闻苾芬，旋飙肃鸣骑。觚棱晕朱甍，丰碑勒雄记。始知先圣王，垂教重名器。向如始皇君，今日皆魑魅。再拜瞻庙容，斯文亘天地。,5
Yuan,李庭,贺罗将仕拜命,问君为况近如何，若了青衫好事多。待献嘉谋裨北阙，未容高卧向南坡。竞辰事业常无倦，垂世功名要不磨。应笑柏山疏懒客，羊裘鹤发钓烟波。,4
Qing,王仕春,挽郭嵩焘联,惟先生德服蛮疆，记曾佩剑相从，百里赠行聊保卫；与阿叔情联友谊，忍见焦琴复断，九泉聚处有知音。,6
Song,毛珝,关心,关心岁月似惊波，少日无成奈老何。别久帝京知事少，住长客舍识人多。典衣酤酒杯难满，借壁题诗字易磨。早信出门无遇合，故山只合守樵柯。,3
WeiJin,戴逵,离兴赋,挟鸣琴于林下，理纤纶于长浦。回饯行于越江，送猗人于西渚。,0
Ming,永瑛,晴湖为友人赋,岸芷汀花映夕晖，柴门秋水抱鱼矶。一声长笛秋波渺，人在五龙桥畔归。,5
Yuan,汪元量,其十五,天目丝丝雨，江头剪剪风。鼓鞞千艇合，刁斗万家同。金马怜焦土，铜驼压草丛。杞天愁欲堕，黑入太阴中。,4
Qing,王邦畿,江村失道,独行山日落，烟雾障平原。前路踟蹰处，归林鸟雀喧。路边方拱立，田父为予言。更自过云谷，松坳道者园。,6
Qing,尤澹仙,春夜喜山人送梅,寒林漠漠春无影，款扉有客来铜井。折得梅花远寄将，一枝犹带溪云冷。我亦罗浮谪下仙，相逢此夕岂徒然。狂呼明月伴我饮，世人那识三婵娟。,6
Yuan,田禄生,送郑副令宇按于庆尚（丁未春）,君看种树橐驼传，移之官理可养人。解道安民在无事，牧隐诗语醇且真。古人今人意不远，盖伤世法多立新。况今时势如理丝，欲速还自成纷缤。愿言为事务从简，勿使一毫加诸民。郑君共称慷慨士，世微郑君吾谁亲。伤心岂独惜离别，南望不觉沾衣巾。,4
Yuan,吴西逸,梧叶儿,香随梦，肌褪雪，锦字记离别。春去情难再，更长愁易结。花外月儿斜，淹粉泪微微睡些。,4
Song,王易简,酹江月/念奴娇,暗帘吹雨，怪西风梧井，凄凉何早。一寸柔情千万缕，临镜霜痕惊老。雁影关山，蛩声院宇，做就新怀抱。湘皋遗佩，故人空寄瑶草。已是摇落堪悲，飘零多感，那更长安道。衰草寒芜吟未尽，无那平烟残照。千古闲愁，百年往事，不了黄花笑。渔樵深处，满庭红叶休扫。,3
Ming,于谦,题古寺,古寺知何代，荒凉倚翠微。凝尘生佛面，落叶拥禅扉。殿迥香镫寂，廊空乌鹊飞。塔铃风外语，应似怨斜晖。,5
Ming,王绅,送王修蓬莱县丞,圣朝崇政教，学省足英才。东鲁推多士，南山咏有台。买舟行济渎，指日到蓬莱。佐政有馀暇，新诗取次裁。,5
Qing,方文雄,刺竹,参差抽紫翠，蓊郁自成林。解箨呈圆相，横枝挻棘心。节高尘不染，刺盛侮难侵。摇曳秋风里，潇潇满径阴。,6
Ming,王弘诲,其三,飞盖成幽瞩，到来生远心。碧窗含桂色，朱槛倚兰襟。拄杖东山近，开尊北海深。习池堪酩酊，归路月华临。,5
WeiJin,孙楚,除妇服诗,时迈不停，日月电流。神爽登遐，忽已一周。礼制有叙，告除灵丘。临祠感痛，中心若抽。,0
Song,丘崇,水调歌头 其五 鄂渚忆浮远,彩舰驾飞鹢，帆影漾江乡。肥梅天气，一声横玉换新阳。惊起沙汀鸥鹭，点破暮天寒碧，极目楚天长。一抹残霞外，云断水茫茫。逆清风，歌白雪，和沧浪。枕流亭馆，昔年行处半荒凉。我欲骖风游戏，收拾烟波佳景，一一付词章。闻说洞天好，何处水中央。,3
Yuan,李伯强,九日登大理玉局山,海风吹晓上层台，玉局仙人安在哉。一带河山无限好，百年怀抱此时开。菊从雨后都开遍，雁到秋深不肯来。一曲浩歌归去晚，夕阳人影共徘徊。,4
Song,丘崇,其九 茶灶,烹茶人外世，遗灶水中央。千载公仍至，茶成水亦香。,3
Ming,方豪,圣像教寺,何年浮圣像，二徙寺留名。匹马冲风到，群僧冒雨迎。楼台红树顶，烟火绿葭浜。一曲松风操，萧然病骨清。,5
Qing,戈涛,雨夜,凉气入庭竹，潇潇声作秋。应知今夜雨，顿长百泉流。淇水经前渡，苏门忆昔游。十年弹指事，伏枕梦悠悠。,6
Yuan,岳伯川,后庭花,怕不初来时妆会么。看他间深𥚃探会爪。我见先他见后。他临行我放刁。笑𥚃暗藏刀。代官来到。不道咱轻放了。,4
Ming,王佐,舟次匡庐寄同朝诸公,翰墨同时侍禁闱，恩荣宁谓及寒微。舍人旧掌丝纶诰，御史新裁锦绣衣。天上鹓鸾还接武，江边鸥鹭已忘机。他时行部如相觅，秋水芦花是钓矶。,5
Qing,王豫,雨阻风秀轩欲访堇浦不得却寄,汉上忆题襟，停桡欲过寻。江乡三日雨，孤客一年心。路暗无来梦，茶香耐苦吟。思君情似水，翻比在家深。,6
Qing,王元勋,桐溪即目,桐君未可见，溪水自潺湲。帆挂浮云外，舟行乱石间。画眉啼不住，白鹭立言闲。独把盈尊酒，临流看暮山。,6
Ming,王懋明,春日留别诸子,胜会嗟无几，同心苦易离。花前不酩酊，别后徒凄其。山鸟调新语，风杨舞弱枝。徘徊春渚上，落景怆分歧。,5
Qing,于昌寿,赵忠毅公铁如意歌,一枝青铁霜华皛，提携四顾乾坤小。在昔款署良工张，至今器重尚书赵。尚书名共三君隆，风骨铮铮与铁同。中宵起舞一击节，千锤百炼如其忠。独居深念意不乐，天际云阴起霜鹗。想当出手指挥时，委鬼茄花定惊愕。其如天不祚明何，钩党沈冤走荷戈。风声呜呜鬼神泣，拂拭囊底增悲歌。一身万里君门旷，汉关竟绝生还望。白骨埋处青山香，流传此铁未从葬。公身已去公物存，摩挲欲比钟彝尊。光芒上瞩寒星斗，崛强犹是凭忠魂。吁嗟铁兮尔何福，名传千载尔余馥。长尺四寸重二斤，上镌名字二十六。,6
Tang,王维,奉和圣制赐史供奉曲江宴应制,侍从有邹枚，琼筵就水开。言陪柏梁宴，新下建章来。对酒山河满，移舟草树回。天文同丽日，驻景惜行杯。,2
Ming,丘刘,其二,湿云如梦雨如尘，自有春愁正断魂。人面不知何处在，空留莺语到黄昏。,5
Ming,卞季良,送韩先达之锦州,日夕都门外，高风西北来。乱山遮望眼，残雪映离杯。江晚柳初暖，涧寒梅正开。君归足佳句，肯惜尺书回。,5
Ming,释大瑸,初出江口,孤屿天际浮，连樯雾中出。秋容肃惊飙，潮势荡落日。凭阑舒远眸，推窗散馀帙。未能冥至理，且冀综道术。吾生定有涯，谁能困蓬荜。,5
Qing,毛莹,浣溪沙 艳情,绮阁春深夜未央。青衣十五鬟初长。博山炉暖惯司香。暗约芳心瞒小妹，故拈闲语恼檀郎。唤伊翻自背灯光。,6
Ming,史自守,题画,门前有溪溪最小，坐对小溪兴不少。溪口天濛雨亦奇，溪面日浮晴更好。芙蕖开遍柳叶长，鸬鹚乳下双鸳鸯。鸬鹚背拂柳叶影，鸳鸯口唼芙蕖香。画桨轻摇放舟去，鲤鱼吹浪浪花细。石湾递出棹歌声，老树斜临波浅处。溪源活活来未巳，鱼箔鸥巢对溪渚。须知溪小受天多，倒浸明河几千里。,5
Tang,王勃,麻平晚行,百年怀土望，千里倦游情。高低寻戍道，远近听泉声。涧叶才分色，山花不辨名。羁心何处尽？风急暮猿清。,2
Tang,无名氏,大力寺诗碣（巢县掘地得之）,地去巢县十里分，招提名目古今存。风磨断础痕皴暗，雨剥残碑点画昏。一道涧声飞石壁，两边山色锁云根。杜鹃花里啼幽径，往事依稀似诉论。,2
Yuan,何失,对酒,古人不我俟，不共此酒醇。此酒复易尽，不能俟后人。并世有不察，毕代若为亲。茫茫宇宙间，此抱难具陈。惟应空中月，分留大江滨。,4
NanBei,张率,对酒,对酒诚可乐，此酒复芳醇。如华良可贵，似乳更堪珍。何当留上客，为寄掌中人。金樽清复满，玉碗亟来亲。谁能共迟暮，对酒惜芳辰。君歌尚未罢，却坐避梁尘。,1
Tang,李子卿,昆明池石鲸赋,汉武帝将恢厥功。辟厥土。使近必伏。远必取。乃象滇河以为池。法昆明而教武。于是水物备。石鲸吐。茸鳞镂甲。欲动于涟漪。掉尾连鬐。必随于风雨。残文沙白。古色苔苍。若喷沫而生浪。状衔珠而有光。质惟其坚。岂有时而泐。感则斯应。盖动惟其常。方将协灵德。荐祯祥。岂泥沉而沙卧。与地久而天长者哉。至若汉苑风霁。秦渚流春。轻摇澹泞。稍动奫沦。载沉载浮。百尺且规于颁首。若明若灭。两崖犹认于文鳞。对牛女而光动。映楼船而色新。誇大岂惭于海客。遇屯空笑于波臣。及乎雷隐南山。云生北斗。鼓怒波击。崩腾水走。势则汹汹。有类阳侯之振。声乃虩虩。宛是蒲牢之吼。若此则非不知灵之所凭。神之所有者也。且石之为质也。磨而不磷。鱼之为物也。动而必顺。岂比夫为犀蜀郡。浦际空沉。作燕湘川。雨中方振。色映乎崖渚。性合乎风雷。非任子之钓得。傥琴高之御来。幸见处于河汉。亦何辞于劫灰。客有感而言曰。今失流无虞。铿钟何托。请为不转之志。以就观濠之乐。傥南溟之可图。吾固知夫后时之可以潜跃也。,2
Ming,方鹏,游善权,肩舆冉冉欲凌空，翠竹苍松隔水东。三洞真通溟渤外，诸天疑在渺茫中。独怜地主来今雨，更羡山僧抱古风。明日又从何处去，雪泥踪迹笑飞鸿。,5
Yuan,李集,其三,田家岂云乐，来往为营生。茅屋山前白，松灯雨外明。渔樵相解笑，僮仆亦欢迎。老婢劝饘粥，可怜丘壑情。,4
Ming,文林,对饮,行厨薄罗列，僚友共徘徊。心豁溪山净，酒酣风雨来。长林孤鸟没，近寺一僧回。倚杖看城市，黄埃漫作堆。,5
Yuan,汪庄,休宁县断崖,青山欲尽两崖开，白鸟飞边一水回。远听歌声何处发，荒烟落日钓船来。,4
Tang,僧拾得,其四,养儿与娶妻，养女求媒娉。重重皆是业，更杀众生命。聚集会亲情，总来看盘饤。目下虽称心，罪簿先注定。,2
Tang,僧有孚,其二,行尽平沙入汉川，手摇金锡意朝天。如今政是无为代，尧舜聪明莫比肩。,2
Song,王逵,嘲苗振,伯起雄豪世莫偕，官高禄重富于财。田从汶上天生出，堂自明州地架来。十只画船风破浪，两行红粉夜传杯。自怜憔悴东邻叟，草舍茅檐真可咍。,3
Yuan,汪士深,送李一中任西台监察御史,黄鹤九霄志，神驹千里踪。乘时一超忽，庶类宁与同。英英青云彦，姱节凌高松。悬弧懋远业，力学收奇功。,4
Yuan,李序,明月,明月入高楼，流光何辗转。佳人一寸心，千里如素练。浮光玉露起，华渚浮云散。光辉长若斯，君心不相见。,4
Ming,王应鹏,择阳寺,仄径穿云上，名山此地寻。偶因六月暑，来坐万松阴。树杪飞晴瀑，林间起夕禽。平生劳役念，争似野人心。,5
NanBei,温子升,白鼻騧,少年多好事，揽辔向西都。相逢狭斜路，驻马诣当垆。,1
Ming,王礼,喜迁莺,甘霖停霤。喜浩荡洪恩，跻民仁寿。戍柳拖金，海棠染绛，报道宰官移绶。转眼积劳三考，大卧更深犹昼。最好处，似冰壶玉露，十分清漻。难有。看里巷、此日壮夫，都是来时幼。笳鼓迎风，旌旗耀日，旋筑草堂完就。自今四时纳福，遥对深山如绣。愿岁岁、共桐乡父老，一卮春酒。,5
WeiJin,王羲之,兰亭诗二首① 其一,代谢鳞次，忽焉以周。欣此暮春，和气载柔。咏彼舞雩，异世同流。迤携齐契，散怀一丘。,0
Song,王圭,喜雪,大野重阴合，危楼远望迷。风兼万籁响，天与四溟低。病树先春发，惊乌未晓啼。好同伊水客，香阜访灵栖。,3
Song,万俟绍之,席上次韵,东风几度客京华，今日飘零天一涯。无奈刚肠欺竹叶，幸因清坐对梅花。更长不觉销银烛，寒峭从教透碧纱。语到前朝行乐处，绿杨深院是谁家。,3
Qing,王李氏,秋胡行,灼灼闺中妇，猗猗陌上桑。采桑攀柔条，殷勤纤手将。良人久不归，忧思潜断肠。倾筐置路侧，四顾方徬徨。朅来谁氏子，展睇希容光。挥金却不顾，凛凛惊豪强。洗耳向泉水，澄神归家堂。孰意佻达子，即是轻薄郎。郎行薄如水，妾心皎如霜。五年久契阔，婉娈含春芳。窃谓托高义，白首偕我臧。如何乖中道，不念倚闾望。慷慨赴清波，决烈箴愚狂。慷慨固可嘉，决烈亦有妨。陷夫负隐慝，终身为不良。慈姑意斯时，创痛如撄芒。万一遭颠覆，岂非贻之殃。《终风》悼昏暴，先君思不忘。何不少隐忍，予以补救方。美人蹈勇士，意气何激昂。寄言闺中人，于此宜精详。,6
Yuan,王彝,其十一 指柏轩,行道出深楚，空庭秋飒然。风来人不见，青子落僧前。,4
Ming,王冕,其四,市廛余热恼，岩壑足清凉。水静鱼儿乐，风微桂子香。异邦人苦雨，故国雁啼霜。秋晚何多事？吟诗送客忙。,5
Qing,王士祯,寄宋牧仲,尚书北阙霜侵鬓，开府江南雪满头。谁识朱颜两年少，王扬州与宋黄州。,6
NanBei,孔宁子,水赞,澄鉴无虚，积之成川。湍飞莹谷，激石泠然。,1
Qing,于右任,忆内子高仲林,两戒河山一枝萧，凄风吹断咸阳桥。白头夫妇白头泪，留待金婚第一宵。,6
Song,王谨言,耆英会诗,相印貂冠粲六符，华颠高会侍臣俱。不将官职誇乡里，唯尚年龄入画图。履道清欢追故事，伫瞻阴德见吁谟。叨陪几杖真荣观，圭璧丛中问珷玞。,3
Ming,王燧,题武夷九曲棹歌图,曾开武夷景，未向武夷游。清溪凡九曲，曲曲是瀛洲。昔贤有遗宅，乔木春森寂。千古仰高风，百年存古迹。我欲往追寻，烟花几转深。棹歌何处发，山水答清音。,5
Song,方惟深,呈荆公,年来身计欲何为，跌宕无成一轴诗。懒把行藏问詹尹，愿将生死遇秦医。丹青效虎留心拙，斤匠良工入手迟。此日知音堪属意，枯桐正在半焦时。,3
Ming,王嘉谟,山中暮望,极目柴门下，萧条欲暮时。草寒千里白，云合数峰欹。遥辨邮亭火，微闻樵客词。年来车马绝，何用扫茅茨。,5
Tang,僧灵澈,归湖南作,山边水边待月明，暂向人间借路行。如今还向山边去，只有湖水无行路。,2
Yuan,危素,杭州观阅武和儿伯范,世祖丕图天广大，外臣雄镇海门西。风高霄汉旌旗动，日射沙营剑戟齐。元帅虎符秋气肃，三军鳞甲晓尘低。百年礼乐今全盛，故国遗民已耄齯。,4
WeiJin,向秀,思旧赋,将命适于远京兮，遂旋反而北徂。济黄河以汎舟兮，经山阳之旧居。瞻旷野之萧条兮，息余驾乎城隅。践二子之遗迹兮，历穷巷之空庐。叹黍离之悯周兮，悲麦秀于殷墟。惟古昔以怀今兮，心徘徊以踌躇。栋宇存而弗毁兮，形神逝其焉如。昔李斯之受罪兮，叹黄犬而长吟。悼嵇生之永辞兮，顾日影而弹琴。托运遇于领会兮，寄馀命于寸阴。听鸣笛之慷慨兮，妙声绝而复寻。停驾言其将迈兮，遂援翰而写心。,0
Yuan,孔皖,乱后,故居烧后拾残编，留得陶诗一两篇。彭泽岂堪犹作令，义熙何忍再书年？,4
Qing,王图炳,平原村,年少惊传入洛名，云津龙跃是平生。八王兵甲无臣主，两晋文章有弟兄。晚节不堪愁鹤唳，旧交闻已赋莼羹。春蒲细柳平原路，长使行人泪满缨。,6
Tang,王希明,其四 东方七宿,房，四星直下主明堂。键闭一黄斜向上，钩铃两个近其傍。罚有三星植键上，两咸夹罚似房状。房下一星号为日，从官两个日下出。,2
Tang,李端,送友人①,闻说湘川路，年年古木多。猿啼巫峡夜，月照洞庭波。穷海人还去，孤城雁与过。青山不同赏，来往自蹉跎。,2
Qing,毛国翰,吾与故人蕲水陈子秋舫别几三十年而陈子没又十余年矣予至武昌江路匪遥未得一访其故居怅然有作,故人零落几经秋，鄂渚停舟忆旧游。江水尚随春恨满，为流残泪到黄州。,6
Song,王从,其六,身闲更得凭陵酒，花早殊非爱惜春。,3
Yuan,耶律铸,送正夫行,岁穷风景恶，萍梗客天涯。咫尺辞兰省，优游出凤墀。霜寒笳韵切，天远雁声迟。瘦马长途晚，凝云雪欲垂。,4
Yuan,燮元圃,寓锦湾望岳亭,十载重来一凭阑，光阴不改旧江山。亭高下瞰龙藏室，天远遥观虎拜斑。耕钓每怀生处乐，驱驰未许老来閒。雄风入座披襟好，静看渔舟上锦湾。,4
Ming,王纶,登恒山和邵邽韵,闻说恒山似岱宗，云根无气不相通。奠安冀北三千里，橐籥云中第一功。白虎峰高松挂月，紫芝峪老鹤乘风。一从镇表重华后，撑拄元天半壁雄。,5
Ming,王庭,西楚霸王庙,雄图骓逝竟何支，盖世馀名尚系思。视玦无成非失计，舣舟不渡自知时。曾闻客泪沾遗像，岂有姬魂伴野祠。欲吊一卮愁日暮，荒原草短细燐吹。,5
NanBei,刘缓,新月（一作 唐 卢仝 诗）,仙宫云箔卷，露出玉帘钩。清光无所赠，相忆凤皇楼。,1
NanBei,鲍令晖,拟客从远方来诗,客从远方来，赠我漆鸣琴。木有相思文，弦有别离音。终身执此调，岁寒不改心。愿作阳春曲，宫商长相寻。,1
Tang,僧贞素,哭日本国内供奉大德灵仙和尚诗并序,不体尘心泪自涓，情因法眼奄幽泉。明朝傥问沧波客，的说遗鞋白足还。,2
Qing,王允持,解连环,乱帆零雨，对清尊潋滟，缓歌金缕。便醉里、暂解离愁。奈灯暗酒醒，两眉还聚。寂寞芙蓉，但回首、露汀烟渚。听琵琶水面，宛转玉人，枕畔私语。无端顿成间阻，望关河浩渺，有恨谁诉？纵解寄、千里相思，怕回雁峰头，峭难飞度。天末羁魂，梦不到、绿窗朱户。倩西风、一时吹转，暮云断处。,6
Song,王洋,无尽藏①斋诗② 其一,造物本无尽，贪求乃不公。此能随量取，彼亦一无穷。水底家家月，窗间处处风。要知真宰意，不在有无中。,3
Tang,于濆,山村晓思,开门省禾黍，邻翁水头住。今朝南涧波，昨夜西川雨。牧童披短蓑，腰笛期烟渚。不问水边人，骑牛傍山去。,2
Tang,王勃,送卢主簿,穷途非所恨，虚室自相依。城阙居年满，琴尊俗事稀。开襟方未已，分袂忽多违。东岩富松竹，岁暮幸同归。,2
Qing,王定柱,回望老鹰崖 其一,拔地看惊俗，摩天欲竦身。风云情自远，岩壑性能驯。自赏高寒气，应依磊落人。鹏雏空健翮，匿影避嶙峋。,6
Song,王安石,送张甥赴青州幕,人情每期费，之子适予心。老饯城东陌，悲分岁暮襟。少留班露草，遂往隔云林。未觉青丘远，因风嗣好音。,3
Ming,史迁,其五,夕阳在山月已白，人生几何春复秋。华裛叠鼓岂无谓，莫怪西园清夜游。,5
Qing,于成龙,过虞姬墓① 其一,阴陵古道照残阳，策蹇荒茔吊楚亡。血洒西风猿啸月，气吞白帝剑生霜。贞魂傍逐乌骓逝，烈骨长凝碧草香。行客莫知悲舞意，春来疑作妒新妆。,6
Ming,王好问,春江曲,东风度江城，四山漾新绿。江头荡舟人，载酒过江曲。少妇白苧歌，风吹断还续。春鸟似相依，双双沙上浴。,5
Qing,孔璐华,忆外书寄滇南,拟入京华共旧林，不期滇海久分襟。锦囊但觉新诗少，白发还愁旧病深。万里江湖难放棹，一楼风雨独停琴。致君珍重无多语，惟把丹心答帝心。,6
Tang,白云仙人,其八 大秘草,大道须怀志，此草深要记。四神偏能伏，兼烧大二气。,2
Qing,丁玮,其二,儿嬉南渡又兴亡，剩有渔樵侠义肠。夺得酒杯浇块垒，哀音凄绝孔东塘。,6
Qing,方正瑗,放罗浮蝶,八幅裙开叶叶新，金笼初放翅如轮。神仙自合离尘网，颜色由来误美人。莫向花边迷旧影，好从洞口觅前身。蛮烟蜑雨还家路，飞破江南一片春。,6
Ming,王崇庆,会马君卿席上偶成,聚首成良会，相看兴亦嘉。云容思故国，雪意暗京华。落日催行李，天风吹乱鸦。多情忆年少，惆怅木兰花。,5
WeiJin,陆机,从军行,苦哉远征人，飘飘穷四遐。南陟五岭巅，北戍长城阿。深谷邈无底，崇山郁嵯峨。奋臂攀乔木，振迹涉流沙。隆暑固已惨，凉风严且苛。夏条集鲜澡，寒冰结冲波。胡马如云屯，越旗亦星罗。飞锋无绝影，鸣镝自相和。朝食不免胄，夕息常负戈。苦哉远征人，抚心悲如何。,0
Qing,方还,其九 甘肃,风急荒原落雁声，西河霜气逼严城。金笳几处秋乘障，铁马连群夜点兵。充国留屯沙际没，嫖姚遗垒月中明。古来无限安边策，哈密徒劳苦战争。,6
Yuan,雅琥,留别凯烈彦卿学士,十年帝里共鸣珂，别后悲欢事几多。汗竹有编归太史，雨花无迹染维摩。湘江夜雨生青草，淮海秋风起白波。明日扁舟又南去，天涯相望意如何。,4
Qing,王秉彝,史梦兰继室田太夫人九十大寿,望若神仙，贵寿无极；实生贤哲，邦家之光。,6
Tang,安凤,赠别徐侃,一自离乡国，十年在咸秦。泣尽卞和血，不逢一故人。今日旧友别，羞此漂泊身。离情吟诗处，麻衣掩泪频。泪别各分袂，且及来年春。,2
WeiJin,左芬,纳杨后赞,清和协极，二仪降灵。启兹杨族，仁哲诞生。徽音内发，有馥其馨。玄符表运，作合圣明。文定厥祥，考卜惟贞。良辰纳币，三光清明。元公执挚，嘉礼告成。卿士庶僚，烂其充庭。赫赫华宗，奕世载荣。谦光其尊，在满戒盈。受兹介福，垂祚益龄。,0
Tang,李叔卿,江南曲,湖上女，江南花，无双越女春浣纱。风似箭，月如弦，少年吴儿晓进船。郗家子弟谢家郎，乌巾白袷紫香囊。菱歌思欲绝，楚舞断人肠。歌舞未终涕双陨，旧宫坡陁才嶙隐。西山暮雨过江来，北渚春云沿海尽。渡口水流缓，妾归宵剩迟。含情为君再理曲，月华照出澄江时。,2
Qing,王錞,绥远城遇雨,雄城屹立壮三边，山势崚嶒雨势连。隔岭旃裘千帐雪，守陴熊虎万家烟。沙滩雁落风头猛，碛外虹垂日脚穿。归骑平冲波浩淼，障泥不惜疾加鞭。,6
WeiJin,韦昭,其六 克皖城,克灭皖城遏寇贼，恶此凶孽阻奸慝。王师赫征众倾覆，除秽去暴戢兵革。民得就农边境息，诛君吊民昭至德。,0
Tang,缺名一,其三,世间何物贵，只有我身是。不见好出生，衣食谷米费。广贪长命财，缠绳短命鬼。放顽邻里行，元来不怕死。,2
Qing,尹荣德,挽张之洞联,文字炳千秋，会通中外古今，披劝学一编，振聩启聋，功迈昌黎原道上；经猷维百世，调剂盈虚消息，读变法三摺，忠君爱国，心方诸葛出师长。,6
Qing,王式丹,和《西郊》韵 其一,纵是喧车马，长怀人境幽。荡胸平野阔，吹面晚风柔。市树多归鸟，投村有习牛。陂塘饶暮景，吾意在沙鸥。,6
Song,王十朋,曹娥庙,恸哭无寻处，投江竟得尸。风高烈女传，名重外孙碑。荒草没孤冢，洪涛舂古祠。怀沙为谁死，翻愧是男儿。,3
Qing,王百龄,园居即事,性僻耽泉石，春园俗事稀。苔痕埋屐齿，花气上人衣。烧烛月还瘦，敷荣雨早肥。韶华堪领略，双燕故飞飞。,6
NanBei,萧衍,其四,花坞蝶双飞，柳堤鸟百舌。不见佳人来，徒劳心断绝。,1
Ming,王翃,漂母祠,一饭当年报不遗，王孙今日更何之。平生自叹无知己，千里来寻漂母祠。,5
NanBei,鲍照,代放歌行①,蓼虫避葵堇，习苦不言非。小人自龌龊，安知旷士怀。鸡鸣洛城里，禁门平旦开。冠盖纵横至，车骑四方来。素带曳长飙，华缨结远埃。日中安能止，钟鸣犹未归。夷世不可逢，贤君信爱才。明虑自天断，不受外嫌猜。一言分圭爵，片善辞草莱。岂伊白璧赐，将起黄金台。今君有何疾，临路独迟回。,1
Ming,王逢,其三,紫藟妨过马，青苔委佩鱼。名通天上籍，腹有架间书。春水浮斋舰，山云落板车。尚怀仁里好，耕凿对休居。,5
Tang,吴仁璧,句,为惜苔钱妨换砌，因怜山色旋开尊。高阁烟霞禅客睡，满城尘土世人忙。五龙金角向星斗，三洞玉音愁鬼神。蒲草薄裁连蒂白，胭脂浓染半葩红。,2
Qing,方以智,雨后閒题,飘风吹急雨，沙路不成泥。白石洗松径，青云挂柳堤。鹿湖秋后雁，牛屋午时鸡。饭罢随筇杖，招人握手题。,6
WeiJin,曹睿,乐府诗,昼作不辍手，猛烛继望舒。,0
Song,可旻,其十六,三十六般包一袋。脓囊臭秽犹贪爱。恰似蜣螂推粪块。无停待。朝朝只在尘中㔣。若解坚心生重悔。宁拘恶逆并魁脍。一念能消千劫罪。生华内。满身璎珞鸣珂佩。,3
Yuan,僧本诚,其二,清晨入廛郭，闾巷溢车马。驺哄喧市尘，茫洋万人海。父老里中旧，殷勤共迎迓。亦有诸弟昆，更互陪语坐。世故论万端，喧哇杂碎琐。大要在功利，馀一无所解。勉强相酬酢，意会无不可。但念道不同，语久若聋哑。不如返吾庐，世有谁知我。,4
WeiJin,卞承之,沟井赞,爰有邃井，冽彼下泉。引流重壤，合曜青天。蕴甘澄洁，湛尔终年。图象怀恻，寄旨嘉荃。,0
Ming,王中,田家杂兴,烟火中林静，秋风岁律赊。清霜催橘柚，落日照蒹葭。石径通流水，山桥卧古槎。武陵元世境，不必问桃花。,5
Tang,丘丹,奉酬韦使君送归山之作,侧闻郡守至，偶乘黄犊出。不别桃源人，一见经累日。蝉鸣念秋稼，兰酌动离瑟。临水降麾幢，野艇才容膝。参差碧山路，目送江帆疾。涉海得骊珠，栖梧惭凤质。愧非郑公里，归扫蒙笼室。,2
Ming,王以悟,其二,烈妇祠焉在，渹渹浙水东。共姬千载义，梁女万夫雄。山籁传哀韵，郊花带血红。成仁儒有训，临难几人同。,5
Tang,令狐峤,咏有年官健,六十休论少壮时，尉迟功业拟奚为。高声念佛寻街者，尽是拗停老健儿。,2
Yuan,宋本,其八,薰陆胡椒腽肭脐，明珠象齿骇鸡犀。世间莫作珍奇看，解使英雄价尽低。,4
WeiJin,僧支遁,咏禅思道人诗,云岑竦太荒，落落英岊布。回壑伫兰泉，秀岭攒嘉树。蔚荟微游禽，峥嵘绝蹊路。中有冲希子，端坐摹太素。自强敏天行，弱志欲无欲。玉质凌风霜，凄凄厉清趣。指心契寒松，绸缪谅岁暮。会衷两息间，绵绵进禅务。投一灭官知，摄二由神遇。承蜩累危丸，累十亦凝注。悬想元气地，研几革粗虑。冥怀夷震惊，怕然肆幽度。曾筌攀六净，空同浪七住。逝虚乘有来，永为有待驭。,0
Ming,王嘉谟,盘山,折坂殿悬厓，悠然纵鞍韅。绵绵谷口云，飘堕白如练。峰峦忽相冒，奇石还惊眩。大者数十寻，小或等冠弁。峰巅有绀宇，历历皆可见。永怀僧栖乐，倍觉尘情倦。稀逢采芝侣，独立几回眄。,5
NanBei,释慧晓,释子赋,咄哉失念，欻尔还觉。,1
Song,王洋,游吕庵偶题,结屋得胜处，群山簇画屏。春城花覆白，野路麦铺青。趁暖鸠呼妇，先时柳化萍。年年寒食近，心自叹飘零。,3
Qing,方张登,温武忠墓,名士谁当第一流，孤臣独共主君忧。已看甲马趋金殿，别少风帆到石头。洒泪三军争敌忾，论功诸将亦封侯。过江延誉真无忝，北望并州万古愁。,6
Tang,洞庭龙君,其三,碧云悠悠兮泾水东流，伤嗟美人兮雨泣花愁。尺书远达兮以解君忧，哀冤果雪兮还处其休。荷君和雅兮感甘羞，山家寂寞兮难久留，欲将辞去兮悲绸缪。,2
Qing,王鸿绪,其二,吾母倚闾久，风尘望早归。惊看游子面，为浣去时衣。岩笋经冬出，慈乌向晚飞。《白华》堪志养，不必羡甘肥。,6
Ming,方豪,游桃花寺,听说桃花寺，游人兴不禁。桃花今不见，流水尚堪寻。,5
Song,王诜,过后唐庄宗庙寄曹殿帅贯道,代梁继李号良图，却惑歌儿便丧躯。试拂尘埃觇遗像，元来满面是髭须。,3
NanBei,王升之,燕诗,春风转节，万物增伤。,1
Yuan,伯颜,其五,我友我友，全公海公，爱我爱我兮人谁与同？惟公高节兮寰宇其空，百战一死兮伟哉英雄。呜呼我公兮斯酒斯酌，我魂我魂兮惟公是托。,4
WeiJin,潘岳,其二,皎皎窗中月，照我室南端。清商应秋至，溽暑随节阑。凛凛凉风升，始觉夏衾单。岂曰无重纩，谁与同岁寒。岁寒无与同，朗月何胧胧。展转盻枕席，长簟竟床空。床空委清尘，室虚来悲风。独无李氏灵，仿佛睹尔容。抚衿长欢息，不觉涕沾胸。沾胸安能已，悲怀从中起。寝兴目存形，遗音犹在耳。上惭东门吴，下愧蒙庄子。赋诗欲言志，此志难具纪。命也可奈何，长戚自令鄙。,0
Song,王汝舟,碧岩亭和许门下韵,亭开幽谷草堂边，朝暮清音落槛前。人去日升蓬岛路，客来空爱玉溪泉。仙翁世界藏沈洞，佛子楼台出半天。谁为琢磨岩下石，拟将遗事记当年。,3
Qing,王德纯,龙泉寺,烟霞深锁梵王宫，石壁苍苔路几重。山入半空风作雨，泉流曲涧水为龙。乱摇云影千株树，怒吼涛声万个松。兴至登临浑不倦，夕阳忽听讲堂钟。,6
Qing,王翼凤,鹦鹉洲吊祢处士,广筵赋鹦鹉，手笔抗徐刘。鼓吏不能辱，网罗轻自投。皇居思宝璞，天汉待华骝。一殒芳洲草，青青万古愁。,6
Ming,王彦泓,其十,锁钥岩城早，难拚是夕晖。水心初潋潋，楼角更依依。蹋鞠争先入，胡琴落后归。不妨南市过，月下独来稀。,5
Ming,王逢年,筑楚门枝巢隐居,卜筑楚门下，一巢聊自栖。夜同蝉沐露，春与燕分泥。秦苑楼台没，吴宫日月低。浮生已残梦，何事落磻溪。,5
Ming,王行,次韵沈学庵閒居杂兴三首 其一,庭户无尘杂，轩楹净埽除。炉烟消晚坐，帘日照晨梳。清逸吟边兴，骞腾醉里书。时看问奇者，来觅子云居。,5
Song,王沂孙,露华 其二,晚寒伫立，记铅轻黛浅，初认冰魂。碧罗衬玉，犹凝茸唾香痕。净洗妒春颜色，胜小红、临水湔裙。烟渡远，应怜旧曲，换叶移根。山中去年人别，怪月悄风轻，闲掩重门。琼肌瘦损，那堪燕子黄昏。几片过溪浮玉，似夜归、深雪前村。芳梦冷，双禽误宿粉云。,3
Tang,李适,麟德殿宴百僚,忧勤承圣绪，开泰喜时康。恭己临群后，垂衣御八荒。务闲春向暮，朝罢日犹长。紫殿初筵列，彤庭广乐张。成功归辅弼，致理赖忠良。共此欢娱事，千秋乐未央。,2
Yuan,仇远,正月二十四日送廉使出郊 其一,閒骑羸马出，远饯绣衣行。爱此川原迥，欣然风日晴。隔篱梅半落，断陇麦初生。每恨微官缚，茅山负夙盟。,4
Ming,王稚登,塘栖,水阔雨溟溟，飞帆去不停。人声两厓断，鱼市一江腥。云已辞吴白，山初到越青。侯生数行泪，千里吊玄经。,5
NanBei,谢瞻,九日从宋公戏马台集送孔令诗,风至授寒服，霜降休百工。繁林收阳彩，密苑解华丛。巢幕无留燕，遵渚有归鸿。轻霞冠秋日，迅商薄清穹。圣心眷嘉节，扬銮戾行宫。四筵沾芳醴，中堂起丝桐。扶光迫西汜，欢馀宴有穷。逝矣将归客，养素克有终。临流怨莫从，欢心叹飞蓬。,1
Song,方希觉,到官郡□之馀即新众乐亭为州人游观之所因成拙句,重寻佳景冠南州，天与邦人作胜游。百尺台成偏得月，四时花放不知秋。当轩叠嶂高还下，傍槛长溪咽复流。只道使君能共乐，有谁能会使君忧。,3
Ming,于成龙,祝蔡忠襄公尊配顾太夫人八帙（有引） 其一,中丞秉钺昔行边，屈指捐躯四十年。马革从容真不愧，熊丸辛苦自堪怜。河山百战丹心痛，俎豆三迁彤管贤。忠节并全非易事，几人青史有完编。,5
Qing,毛国翰,雨中望湘山有怀旧游,云气竟朝夕，野色连高树。雨晦山更深，苍然春欲暮。斋中眺西岭，郭门向山路。相望惟白烟，不见前溪路。忆我昔同袍，周旋惬情素。中牟政多暇，襄阳忝清顾。遂果云山约，冥搜豁幽趣。势殊愿易秉，事往境成故。滞迹东南久，去帆西北鹜。崇冈黯天陲，逝水连云注。长谣对清樽，离心不可度。何当风日佳，相期展幽步。,6
Tang,吴子来,写真自赞,不材吴子，知命任真。志尚元素，心乐清贫。涉历偫山，翛然一身。学未明道，形惟保神。山水为家，形影为邻。布裘草带，鹿冠纱巾。饵松饮泉，经蜀过秦。大道杳冥，吾师何人。瞩思下土，思彼上宾。旷然无已，罔象惟亲。寂尔孤游，翛然独立。饮木兰之坠露，衣鸟兽之落毛。不求利于人间，绝卖名于天下。,2
Yuan,王玠,沁园春 牧,赤脚蓬头，蓑衣箬笠，随处安然。守无角牛儿，不离左右。同行同住，同坐同眠。常在家山，匀调水草，拗性之时着一鞭。牧回处，看辽天鼻孔，软索低牵。闲来渴饮灵泉。把短笛横吹下岭前。喜牛儿安静，清风凉彻，放开心地，万事由天。彼此相忘，形神俱妙，花满前村水满川。真消息，有世人问我，起手擎拳。,4
Qing,方履篯,苍梧道中怀唐大茝君,禄养今闻五斗难，更无枳棘可栖鸾。词人温尉才都减，羁客唐衢泪不乾。尽室天涯成俩帅，名卿世业问园官。别来春雨残花里，独醉应怜革带宽。,6
Ming,毛纪,武庙挽歌二首 其一,玉辇今何处，宸游事已空。泪多湘水竹，悲切鼎湖弓。汗简千年后，钧天一梦中。空余旧戎帐，金甲凛霜风。,5
Qing,王又旦,登大别山同毛子霞朱悔人江非诺魏师聃,石路层城外，空亭落照间。导江传《禹贡》，对岸指吴关。地坼洲前树，天青雨后山。招寻成久客，楚月几回弯。,6
WeiJin,羊徽,木槿赋,有木槿之初荣，藻众林而间色。在青春而资气，逮中夏以呈饰。挹宵露以舒采，晖晨景而吸赩。,0
Yuan,冉琇,海州,波涛起天末，舟楫满城隅。管晏非王佐，田韩有霸图。何门堪趿履，吾道欲乘桴。倚杖春风近，含愁向绿芜。,4
Yuan,丁立,其二,前山后山山鸟啼，溪南溪北草离离。秧田已足三时雨，此是山中放牧时。,4
NanBei,陶弘景,告游篇,性灵昔既肇，缘业久相因。即化非冥灭，在理澹悲欣。冠剑空衣影，镳辔乃仙身。去此昭轩侣，结彼瀛台宾。傥能踵留辙，为子道玄津。,1
Tang,李百药,笙歌 其一,新声虽自知，旧宠会应移。无令枣下吹，便作一枯枝。,2
Ming,尹根寿,湖堂南楼（辛未夏）,徙倚南楼晚，渔歌起夕曛。江空无返棹，天净绝纤云。谩寄红尘迹，长惭白鸟群。明朝山下路，凉叶落纷纷。,5
Song,于本大,诗一首,自从明府升仙后，出入尘寰直至今。不是藏名混时候，卖柴沽酒贵无心。,3
Yuan,汪睿,杂赋三首 其一,我游会稽岭，复登秦望山。天高海涛寂，日落空云閒。三山渺何许，鲍腥动函关。回车探禹穴，千古高巑岏。,4
Song,王大简,更漏子,梦期疏，书约误。肠断夜窗风雨。灯晕冷，漏声遥。酒消愁未消。想天涯，芳草碧。人与芳春俱客。凭杜宇，向江城。好啼三两声。,3
Ming,王焘,漫兴,四壁萧条寄一身，旧交谁念马卿贫。梦随月转难禁晓，愁共花生不称春。莫怪世情轻陋巷，细看天意用诗人。请君休忆繁华事，金谷于今几点尘。,5
Yuan,李元圭,冬至日试笔奉寄玉山主人,驰逐为家贫，阳生岁又新。须眉半将白，天地一閒人。梅萼香东阁，桐阴静北邻。玉山有佳士，念我走风尘。,4
Yuan,辛敬,其三 鸳湖春晓,落日湖上行，风吹湖水明。芙蕖未出水，鸳鸯空复情。佳人翠袖薄，公子彩舟轻。暗忆题诗处，繁华满春城。,4
Song,太学生,和张乖崖,四窗灭尽读书灯，窗外唯闻步铎声。辜负江山好明月，闲来此地趁虚名。,3
Tang,令狐楚,其二,一夜好风吹，新花一万枝。风前调玉管，花下簇金羁。,2
Ming,毛纪,其二,北伐威方震，南征驾始回。永违天日表，独使肺肝摧。帐殿三秋迥，铃歌万国哀。羊车空永巷，寂寂望重来。,5
Song,毛直方,渔父词七首 其七,溪桥竹边有沽酒，携鱼换酒满胡芦。蓬头月上不觉醉，自卷芦叶吹呜呜。,3
Song,于石,吾家 其一,松阴六七里，茅屋两三家。坡煖四时笋，溪寒五月花。泉声挟风雨，云气走龙蛇。谁谓谋生拙，门前数亩瓜。,3
WeiJin,桓玄,凤赋,伊口品之自口，亦在类而有别，惟羽族之殊诞，独鸾皇而称杰，邈区宇以超栖，抚朝阳于丹穴，备六德以成辉，奋藻翰之郁烈，集昆峰而敛翼，翔青冥以遐越。,0
Qing,毛鸣岐,舟次青县,满地风沙至，应知是北方。平原飞雁少，古木落鸦忙。野旷村难辨，城低草欲荒。一天无限望，但见晚云黄。,6
Ming,王祯,过望儿山,云去台高草色斑，居人为指望儿山。忽思游子千峰里，白发当门暮未关。,5
Tang,王贞白,塞上曲,岁岁但防虏，西征早晚休。匈奴不系颈，汉将但封侯。夕照低烽火，寒笳咽戍楼。燕然山上字，男子见须羞。,2
Tang,吕镈,万年县试金马式赋（以汉朝铸金为名马式为韵）,马以行地致用。式乃铸金取规。表骐骥以立则。拟形容而可知。合诸法象。遵彼权奇。卓尔趫姿。想从革而乍见。骇兹殊相。疑轶尘而载驰。毫发尽似。纤秾不差。诚骏骨之倜傥。亦巧心之云为。本其称自前朝。制于往汉。金也者。持坚刚之可久。式也者。验逸异而有案。形乃辨于千里。功讵劳于万锻。匪刻鹄之同科。岂偶人而齐贯。载鍊载精。我马是程。武脊乍睹。龙文可名。星气相合。金光发明。踠足不前。如俟孙阳之顾。望云邈视。宁殊洼水之生。向日而疑将奋影。临风而状若长鸣。曲尽其趣。不愆于素。写逸态以全能。制兰筋而巧附。瞳双镜而可鉴。颧两月以合度。谓天骥之呈材。乃良金之所铸。取则不远。其象孔昭。常矫矫以示众。特昂昂而建标。騕袅在目。飞黄立朝。哂求市之三年。终观骏死。无相肥于一概。何虑驹跳。所以稽乎骥德。垂此作式。指半汉以成规。岂驽骀之可惑。置于宫壸。有待献书之贤。铸以越铜。载假伏波之力。事与名远。理将意深。宁俟造父之能驯。骅骝可觌。何必九方之善相。骊牝独寻。等循形以观影。咸得骏于斯金。故曰考兹术也。选无违者。可以断臧否。明取舍。形分似是。类别真假。欲献状于国门。期一中于名马。,2
Song,万俟绍之,送观书记住山,本是儒流学释流，枝藤所寓即清幽。西山不用一钱买，北涧空为百计留。禅向静中能妙觉，诗于闲处得冥搜。秋风芳蒂甜如蜜，许我溪头系小舟。,3
Yuan,王实甫,么篇,俺只见一缕垂杨落晓风。押宴官云：老丞相射中三箭也。将过那锦袍玉带来。送与老丞相。令人。将酒来。老丞相满饮一杯。正末唱：人列绣芙蓉。翠袖殷勤捧玉钟。赢的这千花锦段。万金宝带。拚却醉颜红。,4
Song,王祜,其二,古星当崖映日间，年年常伴白云闲。糇粮丹火何从出，四面无人见下山。,3
Qing,僧元璟,其二,桃花如雨草如烟，第六桥边剧可怜。分付江南飘荡客，不须更唱《鹧鸪天》。,6
Yuan,包淝川,谩成,三春胡蝶谁云梦，六月苍蝇讵可憎。未怪康衢中有虎，每疑太极里无僧。,4
Qing,王式丹,过盘谷拙道人以豆苗菜见寄用宋山言韵,土膏春应候，山陇豆抽苗。此日尝新好，相思饷客遥。饭香良可佐，酒渴亦凭消。微物成追忆，庐山似隔宵。,6
Ming,史杰,竹石图,雨馀苔石净无泥，翠影参差夕照低。记得推篷湘水曲，满林秋色鹧鸪啼。,5
NanBei,王筠,侠客篇,侠客趋名利，剑气坐相矜。黄金涂鞘尾，白玉饰钩膺。晨驰逸广陌，日暮返平陵。举鞭向赵李，与君方代兴。,1
Tang,何扶,寄旧同年,金榜题名墨尚新，今年依旧去年春。花间每被红妆问，何事重来只一人。,2
Yuan,江受益,绣屏山,翠屏横列隔尘寰，烟霭空濛映远山。千古若非佳胜地，白云安得一生閒。,4
Tang,僧灵澈,荅徐广叔四问,童子出家无第行，随师乞食遣称名。长沙岂敢论年几，绛老惟知甲子生。,2
NanBei,沈满愿,越城曲①,别怨凄歌响，离啼湿舞衣。愿假乌栖曲，翻从南向飞。,1
Ming,于鉴之,其二,明姝犹少入宫怜，瑰俊曾闻得几全。北阙筹兵真武库，西曹箧谤似文渊。八城兽角烽吞塞，千轴鱼丽海啮舷。精已销亡赊一死，深闺何必异穷边。,5
Qing,丁德明,七夕饮鲍让侯次韵,鹊桥桥下水，风浪有无平。老树窥银汉，秋虫絮女城。云留归鸟宿，梦破晓钟鸣。乞巧何年事，偏余拙易生。,6
Song,王孳,西轩①,步蹑霜莎入梵宫，一轩佳处属支公。剩开青琐延明月，疏植修篁待好风。笠泽波声春雨里，洞庭山色夕阳中。江头景物牢笼尽，欲寄琴尊此养蒙。,3
Qing,王文治,游历下古亭晚泛大明湖二首 其一,唐贤题句处，我辈此还经。落日感遗堞，秋风上古亭。荷香随酒远，山意入城青。莫唱阳关曲，江湖有客星。,6
Yuan,狄君厚,么篇,为那娇态。有些颜色。选入宫来。把那鱼盆深埋。铜柱牢裁。酒池镌开。肉林安排。损害人材。食啖婴孩。引的四海兵来。戈戟无该。想着纣王兴衰。我王裁划。则为摘星楼把山河败坏陛下。修台么望月台。驾云了：戊午日兵来。甲子日成史。皆因那姜太公妙策奇材。临时间血浸朝歌坏。把座摘星楼变做尘埃。武王伐纣功劳大。一来是神天佑护。一来是天地裁排。,4
Ming,王问,嘉禾西津驿简钱涤斋,万里真成汗漫游，东来犹为故人留。天光映水潮初静，花气逢春煖未收。郢国江声先入梦，西津草色暂登楼。已将身世同虚幻，独自开帘见白鸥。,5
WeiJin,无名氏,太学中谣五首（见陶渊明集。） 其二 八俊,天下模楷李元礼，天下英秀王叔茂。天下良辅杜周甫，天下冰凌朱季陵。天下忠贞魏少英，天下好交荀伯条。天下稽古刘伯祖，天下才英赵仲经。,0
Ming,叶梦熊,海珠,谁把摩尼珠，掷向沧溟里。皎皎镇江城，至今潮不去。,5
Tang,白居易,江楼望归（时避难在越中）,满眼云水色，月明楼上人。旅愁春入越，乡梦夜归秦。道路通荒服，田园隔虏尘。悠悠沧海畔，十载避黄巾。,2
Yuan,王佐,虎引子图,嗟彼猛虎群，纵横负嵎穴。眈眈劲气喷，桓桓威武烈。一啸风水号，两眸电光掣。惟有父子心，相从复相挈。,4
Ming,文震孟,夏日园林,境乃同摇落，人犹是胜流。即今便高卧，未拟赋穷愁。家傍要离冢，门迎范蠡舟。孤踪安可定，浩荡五湖游。,5
Qing,尤澹仙,青玉案 寄呈心斋先生,新凉夜散梧桐树。高阁卷帘凝伫。人隔蒹葭谁共语。风前短笛，柳梢残月，尽是牵愁处。浮云富贵何堪数。转瞬韶华不如故。去去仙源寻旧路。青衫云鬓，红裙泪眼，总被多情误。,6
Yuan,汪宗臣,满江红 春雨,检点春光，阴雨过、三分之一。从头数、元宵灯夕，都无晴日。不碍郊原肥草绿，但漫丘壑沉云黑。那东君、忒煞没纲维，春无力。燕忙甚，泥浑湿。蜂愁甚，脾无蜜。更两旬又是，梨花寒食。蔫杏殷桃吾不较，岂堪浸烂连畴麦。望前村、白鹭衬霞红，探晴色。,4
Tang,王延龄,梦游仙庭赋,葛稚川见素抱朴。傲世忘荣。循洁白之道。吸元和之精。泊乎意眹。飘然体清。于时秋风萧萧。秋夕凛凛。野猿垂幕。山童荐枕。须臾之间。乃安斯寝。神倏尔而逾迈。眇不知其所届。纷溶溶而上驰。将若游乎天外。驾白鹿。骖斑麟。飞翠盖。腾红轮。横绝南斗。超淩北垠。出昆墟以骋志。过沧溟而问津。呵风伯。叱雷父。披天门。谒天宇。太一之居兮金碧堂。洞郁密兮不见阳。蕊珠履地。云屏匝廊。色郯郯其扬彩。烂煜煜以成章。旖旎旌节。襂襹羽裳。苍龙吹篪。丹凤为舞。洞轇轕乎东厢。此其大较也。若乃偫仙之所盘薄。珠庭之所雘濩。曼以玉堂。映以朱阁。灵怪潜秘。光华相错。阴阳不能授其寒暑。造化不能生其美恶。及乎上真降命。赤书爰作。速阳侯而波静。走姮娥而月落。值江妃之倩练。惊海童之闪烁。其翱翔旷远者。嬉九垓。排三山。紫烟生。白云閒。偃蹇夭矫。翩绵缥缈。可见而不可攀。至夫灵草自然。珍木不死。餐霞咽液。乘鸿蹑鲤。或隐山林。或游城市。斯实元都之能事。羌难测其云已。洪崖先生。方睟其容。颔其颐。曰中州之士也。尔来何迟。出秘诀。约真期。挹华池之水。唱天关之词。既乃避席屏气。拜命之辱。精皦皛兮从空浮。长觉悟兮还旧邱。惟见尘书满屋。皓月生楼。涉花穷极。无迹难求。岂庄周梦为蝴蝶。蝴蝶梦为庄周欤。意者天聪明。神正直。亲其贞亮之概。照以元魁之极。双童兮何日再逢。上清兮何时再陟。掩空馆而愁卧。抚长怀而叹息。,2
Qing,尤珍,简郑山启,闭关屏人事，悠然习琴书。春色从天来，梅花发庭除。眷言同心友，音尘一何疏。道里岂云远，咫尺东西居。日暮方停云，好风吹敝庐。中庭望明月，伫立空踟蹰。,6
Ming,王应华,立秋前一日陪抚军城楼待月,幕府先秋色，高楼待月开。军声云峤灏，胜气斗间回。席近星河冷，觞传赤羽催。筹边当重地，前箸愧非才。,5
Yuan,李真人,菩萨蛮,还丹节行将何作。师曾嘱咐留言约。莫近贵豪门。贵豪赚杀人。不须誇富有。富有难长久。隐循且悠悠。愿将天地俦。,4
Ming,王粹,寓江西泥田周氏祠,客里风光意若何，沂滨堂上见巍峨。远山烟扫画图见，乔木春浓鸟雀歌。篆石有文官派远，竹床无暑晚凉多。分明人物衣冠盛，何幸身从此地过。,5
Qing,丁淑媛,十六字令,听。窗外如何月有声。寒无寐，风雪正三更。,6
Tang,李峰,西河郡太原守张夫人挽歌（一作李岑诗）,鹊印庆仍传，鱼轩宠莫先。从夫元凯贵，训子孟轲贤。龙是双归日，鸾非独舞年。哀荣今共尽，悽怆杜陵田。,2
Song,方千里,荔枝香 其一,胜日登临幽趣。乘兴去。翠壁古木千章，林影生寒雾。空濛冷湿人衣，山路元无雨。深涧、斗泻飞泉溜甘乳。渔唱晚，看小棹、归前浦。笑指官桥，风飐酒旗斜举。还脱宫袍，一醉芳杯倒鹦鹉。幸有雕章蜡炬。,3
Qing,方应纶,畏吾村谒李文正公祠,耆耇摧将尽，貂珰煽未休。委蛇销炽焰，持重护清流。诗格开何李，忠谋补谢刘。灵祠香一瓣，惆怅暮云秋。,6
Ming,王达,送时生,积水遥天万里情，独骑羸马送君行。荒凉故国双亲在，牢落秋风一剑横。江上路侵巫峡树，雁边云绕汉阳城。孤舟别去还相忆，后夜猿啼月正明。,5
Ming,陈棐,柔远驿,朵兰接古戍，雄镇望姑藏。石合平途乱，溪分阔野长。山光遥黯淡，云气薄苍茫。驻马投前驿，听莺忆上阳。果陈红碧饭，茶煮麦椒汤。六月峰凝雪，三时气带霜。林稀无众鸟，夏半少群芳。随地驰春幰，殊方任冷肠。兰山路尚远，榆塞地尤荒。长剑崆峒倚，芒寒天外光。,5
WeiJin,邹湛,游仙诗,潜颖隐九泉，女萝缘高松。紫芝列红敷，丹泉激阳渎。,0
Ming,王云凤,晚坐闻雁约张用昭登金童山,春雨生泥罢出游，小窗疏竹晚来幽。家书每向乌占喜，客枕那堪雁送愁。几日吟毫曾适意，经年文案是埋头。故人欲共壶觞约，一上金童百尺楼。,5
Yuan,王虎臣,寄周千之,岝㟧金鹅翠作峰，登临长忆与君同。穷探洞穴惊山鬼，浅揭溪流怯射工。四海交游云聚散，百年踪迹路西东。诗盟到老坚如石，莫遣音书似断蓬。,4
Qing,于式枚,其二,胡汉恩知自浅深，智敖往事久沉吟。钱王独义罗昭谏，不以唐亡有怨心。,6
Yuan,释良琦,春草池绿波亭,桃溪绿水接深池，芳草如云护石矶。色映湘帘春雨细，波明画舫夕阳微。最怜才子新成句，因忆王孙久未归。况有高亭更萧爽，日长留客看清晖。,4
Ming,毛文蔚,承瞻美子念左虞三君子枉顾小饮漫述,蓬庐日偃息，宾从忽来仪。开径荡暄浊，清云澹逶迤。翩翩诸君子，才藻何陆离。倜傥推王生，排难固不辞。曹丘好游誉，慷慨富文词。张侯更豁达，五斗轻金龟。惠顾良不薄，写我久怀思。翘林郁萧瑟，阳景相蔽亏。愿得素心赏，曷知黄发期。无为射声利，磬折多酸悲。,5
Tang,蜀太后徐氏,丈人观,早与元妃慕至化，同跻灵岳访真仙。当时信有壶中景，今日亲来洞里天。仪仗影空寥廓外，金丝声揭翠微巅。惟惭未致华胥理，徒卜升平万万年。,2
Yuan,林温,送娄士琏之官四川仁寿分韵得知字 其一,见说蜀中天下奇，一官万里去何之？云连古栈驱车远，江绕盘涡入棹迟。落日秋风神禹庙，黄鹂碧草武侯祠。寻幽好载郫筒酒，县令相过是故知。,4
NanBei,丘迟,九日侍宴乐游苑诗,朱明已谢，蓐收司礼。爰理秋祓，备扬旌棨。奉璋峨峨，金貂济济。上林弘敞，离宫非一。彩殿回风，丹楼映日。随珠甲帐，屯卫周悉。睟容徐动，天仪澄谧。云物游飏，光景高丽。枯叶未落，寒花委砌。丝桐激舞，楚雅闲慧。参差繁响，殷勤流诣。,1
WeiJin,夏侯湛,左丘明赞,世乱谗胜，君子道忧。丘明达圣，致意春秋。微言逃难，旁行不流。,0
Yuan,李元圭,其二,孤灯照无寐，飘泊寄僧房。蕙草零秋露，莎鸡啼夜墙。愁来嗟伯道，老去忆冯唐。晓把青铜镜，生憎鬓底霜。,4
WeiJin,僧支遁,咏大德诗,遐想存玄哉，冲风一何敞。品物缉荣熙，生途连惚恍。既丧大澄真，物诱则智荡。昔闻庖丁子，挥戈在神往。苟能嗣冲音，摄生犹指掌。乘彼来物间，投此默照朗。迈度推卷舒，忘怀附罔象。交乐盈胸襟，神会流俯仰。大同罗万殊，蔚若充甸网。寄旅海沤乡，委化同天壤。,0
NanBei,鲍令晖,近代吴歌 前溪,黄茑结蒙茏，生在洛溪边。花落逐流去，何见逐流还。,1
Song,王从,其三,尘心依水净，归鬓与山青。,3
Qing,方以智,孟庙作,阳关愁北望，草落峄山空。野渡荆榛外，残碑烟火中。尘飞不见日，庙古自生风。桧柏千馀岁，犹存邹邑东。,6
Song,王镃,感秋寄白云赵寺丞,囊里不藏金，相随只破琴。每因看月夜，长动故人心。腥草关河路，秋风楚越砧。愁来不成睡，破壁更蛩吟。,3
NanBei,沈炯,同庾中庶肩吾周处士弘让游明庆寺诗,鹫岭三层塔，庵园一讲堂。驯乌逐饭磬，狎兽绕禅床。擿菊山无酒，燃松夜有香。幸得同高胜，于此莹心王。,1
Yuan,汪斗建,钱唐怀古,江上城低烟树红，江潮西去几时东。吴王花草随春暮，禹会楼台入梦空。万里孤云留夕照，千年遗恨诉秋风。凤凰飞去无消息，漠漠遥岑烟雨中。,4
Qing,尤侗,送宋牧仲榷使赣州,帝京云物睹阳回，赋别登临宋玉才。征棹正随寒雁去，放衙应及早梅开。金娥升处留妆阁，木客吟成乞酒杯。身在江湖心魏阙，青春还上郁孤台。,6
Yuan,何儒行,其三,猗猗蕙兰花，敷荣在岩阿。采采心靡劳，眷此阳春和。夫君在沧海，欲寄道里多。音书久契阔，殷念将如何。纫为幽居佩，嘉芬袭衣罗。中闺对明月，顾影空婆娑。,4
Yuan,雅琥,鄢陵经进士李伯昭墓,激烈山阳笛，凄凉祖逖鞭。才高天不惜，命薄世空怜。故里一丘土，荒城五亩田。虽云有宿草，宁忍不潸然。,4
Tang,李淮,句,撩乱客心眠不得，秋庭一夜月中行。,2
Ming,王永积,其三 长桥月白（咏洛社大桥）,竹柏影参差，正市长桥下。何处无月明，谁似予闲者。,5
Song,王令,寄满粹翁,心爱满夫子，论师不敢交。诚明大中性，二五老阳爻。后学谁思进，吾蒙久辱包。思之无见日，梦把客门敲。,3
Yuan,吴锳,舟次硖石避雨古庙,漠漠春云起岩谷，白云飞空乱如镞。牧儿狂走过桥西，远墅微茫数家屋。浪高雪阵风忽颠，移舟小泊古庙前。坐待天回日西照，江流不尽山苍然。,4
Ming,毛伯温,夜泊富阳,秋夜江风急，楼船水月明。汀洲散渔火，烟树隐山城。雁逐星河没，虫依草岸鸣。乡心愁欲绝，何处捣衣声。,5
Qing,允祐,扈驾谒陵,迢遥一望郁苍苍，烟霭云岚带瑞光。万代共瞻先泽远，一人亲展孝思长。山前细听《箫韶》奏，松下时陈俎豆香。尽仰发祥来此地，自今永世卜遐昌。,6
Tang,包佶,岭下卧疾寄刘长卿员外,唯有贫兼病，能令亲爱疏。岁时供放逐，身世付空虚。胫弱秋添絮，头风晓废梳。波澜喧众口，藜藿静吾庐。丧马思开卦，占鸮懒发书。十年江海隔，离恨子知予。,2
Song,显首座,神剑颂呈勇禅师,凛凛寒光出匣时，乾坤闪烁耀潜辉。当锋坐断毗卢顶，更有何妖作是非。,3
Qing,王原,冬夜漫堂文宴同宋牧仲用章八元新安江行韵,曲窗藏潞渚，泛宅此维梢。白堕酿三斛，青缃栖一巢。霜凋帘烛瘦，月尽盎花交。不浅登楼兴，清狂任客嘲。,6
Ming,王醇,晓出田间,香稻欲辞野，村家无整眠。鸡难动高树，人影乱秋田。残火犹照屋，清歌时隔烟。东溪旧业废，凝思在驴鞯。,5
Tang,佚名,久憾缧绁之作,一从命驾赴戎乡，几度躬先亘法梁。吐纳共钦澎湃注，纵横竞揖慧风飏。今时有恨同兰艾，即日无辜比冶长。黠虏莫能分玉石，终朝谁念泪沾裳。,2
Ming,王氏（衡女）,秋夜闻促织,锦字回文织未成，兰房清夜坐深更。萧萧络纬啼烟草，催老秋光是此声。,5
Song,包恢,其二,川流近海学易至，源出慈湖派独清。进佩龙泉秋水洌，退怀骊颔夜珠明。介真不以三公易，枉自无容一尺轻。年未半生纡远道，哀哉何限不平鸣。,3
Yuan,岑安卿,次王敬助见寄韵六首 其一,开元古名刹，独客思凄然。不佩六国印，元无二顷田。吾犹甘自守，人政不须怜。堪笑陶朱子，西施共上船。,4
Tang,嗜酒道人,刘处静赠金不受①,子与吾金，吾授子真。真抱子形，形全于神。,2
Yuan,宇文公谅,题海岳后人烟峦晓景图二首 其一,过云含雨湿层峦，江树和烟晓色寒。何似清秋凌绝顶，山青云白望长安。,4
Yuan,王实甫,红绣鞋,金彩凤玲珑翡翠。绣蟠龙璎珞珠玑。他怎生下工夫达着俺那大人机。则俺那仁慈的明圣主。掌一统锦华夷。可则是平安了十万里。,4
Qing,王邦畿,客夜,日落客心惊，天风古木鸣。虚堂昏野色，深巷到溪声。人迹烟初敛，星河影渐明。踟蹰今夜梦，何以度层城。,6
Yuan,白珽,酒边赠朱处士,乌葛唐巾白苧裘，扫庭终夕共淹留。醉中谈论心犹壮，老去歌欢泪亦流。对客呈诗如献佛，课儿收橘当封侯。明年好理西风棹，重约三吴烂漫游。,4
Song,王才元,其二,远墅炊烟近。,3
Yuan,僧大䜣,过淮河口,水次千家市，蛮商聚百艘。扬徐元接壤，河泗此交流。乘传陪天使，浮杯任海沤。夜凉瞻斗柄，想见上林秋。,4
Ming,王禹声,其二,閒居频咏旧题诗，抵掌犹堪见往时。人去赤城空有赋，盟寒白社杳无期。归装赢淂玄经在，傲骨唯应贺监知。同好近来零落甚，独操齐瑟欲何之。,5
Tang,王起,取榆火赋（以方春改火用榆钻燧为韵）,国家布和令。稽旧章。候葭灰之所应。取榆火之有常。钻之弥坚。初若切磋之响。动而愈出。俄生炜煜之光。火则循利。人惟向方。岂徒宣明于四海。固将贻范于百王。时也迟迟日升。习习风至。太蔟中律。勾芒整辔。择木之宜。顺天之利。历历初种。常散荚而如钱。煌煌是求。必钻木而成燧。曲直有伦。寻尺为珍。启炎上之气。当发生之辰。佐暄妍于献岁。助煦妪于阳春。比皇明之烛幽。既自迩而及远。叶时令而委照。爰舍旧而谋新。始青林兮见采。终洪炉兮有待。郁攸之气方腾。枯槁之容不改。其执热也。殊金燧之感。其攻坚也。非水石之钻。佩之或杂于刀砺。用之以代其槐檀。运手而绿烟乍起。属目而朱燄可观。馀烬收之而有耀。死灰然之而孰难。束缊是繁。抱焦众夥。何镕铸而不赖。何燔炙而不可。红星忽迸。不异乎种天之星。朱火既飞。讵同夫敲石之火。则知调其玉烛。取彼白榆。诚国之美利。亦君之远图。始韬光而无朕。卒既燥而有孚。所以微成于著。有生于无。岂徒严凝之乡。树于北塞。晼晚之景。失于东隅。宜乎大化不爽。馀光必共。莫不爱一人之火化。为百姓之日用。,2
Tang,吕岩,其二,姹女住南方，身边产太阳。蟾宫烹玉液，坎户炼琼浆。过去神仙饵，今来到我尝。一杯延万纪，物外任翱翔。,2
Ming,王子一,醉中天,信脚山之下。洗耳水之涯。正失路迷踪没乱煞。带云：得遇老人呵。唱：抵多少买得龟儿卦。太白云：二位可通个姓名。现居何处。正末唱：我两个本东庄措大。太白云：我看你二位生得齐整。像个出仕的人。正末唱：休认做名题科甲。太白云：二位可还有甚陪伴的么。正末云：若问我陪伴的呵。唱：无非是糜鹿鱼虾。,5
Qing,于成龙,赤壁怀古,赤壁临江渚，黄泥锁暮云。至今传二赋，不复说三分。名士惟诸葛，英雄独使君。今朝怀古地，把酒对斜曛。,6
NanBei,张率,其七,列坐华筵纷羽爵。清曲未终月将落。歌舞及时酒常酌。无令朝露坐销铄。,1
Tang,司空图,下方,三十年来往，中间京洛尘。倦行今白首，归卧已清神。坡暖冬抽笋，松凉夏健人。更惭徵诏起，避世迹非真。,2
Yuan,方樗,重阳对菊得雨字,昨我醉骑马，失脚行踽踽。主人笑掀髯，把臂犹起舞。兹辰复何辰，俛仰已今古。远来置刍客，共绕临池圃。折萸可插发，醉我不待酤。深悲聊强欢，即散辄复聚。悠悠去年人，不及今夕雨。愿持菊花卮，一浇坟上土。,4
NanBei,江总,至德二年十一月十二日升①德施山斋三宿决定罪福忏悔诗,四知无矫志，二施启幽心。简通避人物，偃息还山林。曲涧停驺响，交枝落幔阴。池台聚冻雪，栏牖噪归禽。石彩无新故，峰形讵古今。大车何杳杳，奔马遂骎骎。何以修六念，虔诚在一音。未泛慈舟远，徒令愿海深。,1
Qing,方鹤斋,人日,醉乡雅近白云乡，千岁须臾七日长。羯鼓催花歌一曲，鹿鸣思草赋三章。民因耻鲜常瓶罄，世患才多费斗量。常侍新诗何处寄，驻兵已借杜公堂。,6
Ming,王讴,龟山战歌,龟蒙连天五百里，流贼薄人据山趾。白日公行谁复何，寡人之妻孤人子。数道分兵屡合围，崛强冲突心甘死。绿衣绣夹红裹头，手剑锋铦来佌佌。贼势陆梁金鼓微，军声震喊旌旗靡。早北已败扬将军，兄弟二人化血水。青州盐徒与贼通，千金卖却今如此。青草茫茫白骨寒，可怜尔命如虫蚁。诸军奔散似云崩，解铠挥戈无寸矢。天昏地黑少人声，尚有归魂哭战垒。,5
Song,王存,其四,族居自买百閒屋，月赐官糜六万钱。,3
Tang,僖宗宫人,金锁诗①,玉烛制袍夜，金刀呵手裁。锁寄千里客，锁心终不开。,2
Tang,孔德绍,观太常奏新乐,大君膺宝历，出豫表功成。钧天金石响，洞庭弦管清。八音动繁会，九变叶希声。和云留睿赏，熏风悦圣情。盛烈光韶濩，易俗迈咸英。窃吹良无取，率舞抃群生。,2
WeiJin,曹毗,其十 歌哀皇帝,于穆哀皇，圣心虚远。雅好玄古，大庭是践。道尚无为，治存易简。化若风行，民犹草偃。虽曰登遐，徽音弥阐。愔愔云韶，尽美尽善。,0
Ming,文彭,夜宴子谏书斋启窗见月喜而再赋,径僻无人到，柴门夜不关。清樽开绿醑，白月挂青山。室静心逾妙，香销意亦閒。无论去与往，且复破愁颜。,5
NanBei,徐君茜,初春携内人行戏诗,梳饰多今世，衣著一时新。草短犹通屣，梅香渐着人。树斜牵锦帔，风横入红纶。满酌兰英酒，对此得娱神。,1
Yuan,朱浚,都城初秋和赵京倅 其一,从来美玉价连城，结佩乘风十二京。携上峥嵘今有约，好留彩笔调清平。,4
Tang,不详,其三,罗浮南海外，昔日已闻之。千里来游览，幽情我自知。,2
Ming,王世贞,十六夜月不寐,瑶镜破疏枝，西风敞夕帷。流光岂不惜，圆景渐成亏。脉脉凭谁语，娟娟静自窥。故乡俱一点，含意暂教迟。,5
Tang,李康成,玉华仙子歌,紫阳仙子名玉华，珠盘承露饵丹砂。转态凝情五云里，娇颜千岁芙蓉花。紫阳䌽女矜无数，遥见玉华皆掩嫭。高堂初日不成妍，洛渚流风徒自怜。璇阶霓绮阁，碧题霜罗幕。仙娥桂树长自春，王母桃花未尝落。上元夫人宾上清，深宫寂历厌层城。解佩空怜郑交甫，吹箫不逐许飞琼。溶溶紫庭步，渺渺瀛台路。兰陵贵士谢相逢，济北风生尚回顾。沧洲傲吏爱金丹，清心回望云之端。羽盖霓裳一相识，传情写念长无极。长无极，永相随。攀霄历金阙，弄影下瑶池。夕宿紫府云母帐，朝餐玄圃昆崙芝。不学兰香中道绝，却教青鸟报相思。,2
Qing,王原,太学石鼓歌,我谒太学岁丙寅，九秋既雨天气新。庙貌肃穆迥绝尘，右平左墄通堂陈。戟门森立高嶙峋，内塾十鼓棋布匀。周宣垂今二千春，三代法物希世珍。文谟武烈坠复振，烝民韩奕学士呻。方叔召虎侪凤麟，尹氏仍氏词绝伦。大小二正存其醇，大蒐岐阳韎韐亲。乃命撰列示无垠，编诗不入昧所因。翻幸虐燄逃暴秦，陈仓灭没同泗沦。李唐获九奇不纯，其一刳中投杵频。皇祐得之田野民，呵护浩劫宜鬼神。錽之黄金错白银，金源剔取驰北轮。宣抚宅废埋菅榛，虞公请置功可泯。朅来摩挲馀百巡，史籀不作难考询。手画生胝吟燥唇，心重古器词罔伸。斑斑驳驳星向晨，三百廿五龙脱鳞。九未全蚀亡一辛，耳目荒忽云雷屯。鸟迹蝌蚪辨莫真，蛟蟠鸾翥势未驯。韩苏钜公生不辰，强寻难读泪堕巾。矧当愚蒙识如燐，邈从天汉窥涯津。麋鹿速速骖騝駪，维鱮维鲤以柳缗。约略大义车攻邻，难以意解取笑嗔。我闻彝鼎铭至仁，武功勒铭则鼓錞。合江钟石纪禹禋，厥制最古圣所循。之罘诅楚焉与钧，丽牲沿俗羞彬彬。崇尺有咫径度逡，锐上广下妥帖蹲。臼仰虚受鼓覆均，围圆质厚肤理皴。缅怀上世风何淳，封山禅亭空积薪。大书特书磨贞珉，高陵隓陊邃谷堙。其迹尽逐云烟湮，惟圣有作无缁磷。纵亡其器辞在绅，授受笺释穷白申。况传此鼓士响臻，绝胜熹平观经人。恍与扬觯揖让宾，几忘眇末虮虱臣。生逢敢冀充介僎，潸然后百六纪身。,6
Yuan,李源道,燕中怀古,荆卿墓上草离离，郭隗台边对落晖。战国山川秋气壮，中原豪杰晓星稀。乾坤纳纳无人识，南北年年有雁飞。说似芦沟桥畔柳，安排青眼送将归。,4
WeiJin,杨戏,其十八 张君嗣,辅汉惟聪，既机且惠。因言远思，切问近对。赞时休美，和戎业世。,0
Qing,王惟诚,挽李文耕联,道学风高，望推南诏；循良绩著，念切东人。,6
Yuan,奥鲁赤,结联,久立危栏须北望，无边秋色杳冥冥。,4
Ming,王彝,狮子林十四首 其一 狮子峰,昔年清凉山，燄燄金毛赤。来此自何年，苍然化为石。,5
Ming,王夫之,永兴廖邓二君邀宿石角山僧阁是侍先君及仲兄䃘斋游处,十月寒潭改，三年客艇过。画櫩星影近，甃草夜霜多。急难迷原隰，飘零废蓼莪。郴江无限水，不与挽流波。,5
Song,王观国,句,雨昏兰芷湘君浦，烟锁沧浪渔父家。,3
Yuan,牛谅,红梅,陇头人未来，江南春几许？惆怅玉箫声，吹落胭脂雨。,4
Yuan,李廷臣,句,湛露仙盘白，朝阳虎殿红。诏起西河上，旌随斗柄东。西北干戈定，东南杼柚空。,4
NanBei,庾信,王昭君（《诗纪》云。玉台作昭君词。）,拭啼辞戚里，回顾望昭阳。镜失菱花影，钗除却月梁。围腰无一尺，垂泪有千行。绿衫承马汗，红袖拂秋霜。别曲真多恨，哀弦须更张。,1
Yuan,田禄生,鸡林东亭①,终日昏昏簿领间，偶因迎客出郊关。俯看逝水叹流景，坐对青山多厚颜。半月城空江月白，孤云仙去野云闲。更寻陶令归来赋，千载高风未易攀。,4
Ming,平显,喜曾翰林奉使交阯回二首 其一,日月无私照，乾坤有至仁。玉堂徵使者，铜柱劳王臣。星入龙编野，风清蜑海尘。归来公事了，黄阁重丝纶。,5
Ming,方孟式,清潭,清昼连床笑语新，徘徊佳节眷芳春。一声莺啭桃花岸，半幅裙拖洛水滨。银烛小窗忘夜雨，玉阶丛锦惜朝茵。欢娱不觉霞流绮，暗里韶光又一旬。,5
Tang,吴子来,留观中诗二首① 其一,此生此物当生涯，白石青松便是家。对月卧云如野鹿，时时买酒醉烟霞。,2
Yuan,吴昌龄,采茶歌,想的你意儿痴。望的你眼儿疲。只待五言诗作上天梯。但得个一夕鸳鸯配成对。那𥚃也还记十年身到凤凰池。,4
Yuan,李祈,题杜甫游春图,草屋容攲枕，茅亭可振衣。如何驴背客，日晏尚忘归。,4
Yuan,吴礼,其二,不爱郎君紫绮裘，不爱郎君珊瑚钩。永求同生愿同死，化作莲花长并头。,4
Tang,湘妃庙,其三,鸾舆昔日出蒲关，一去苍梧更不还。若是不留千古恨，湘江何事竹犹斑。,2
Song,王庭圭,凤停馆中秋,山高月未吐，吟上岭头看。万里云霄静，一天星斗寒。虾蟆出金背，玉兔动银盘。唯有南飞鹊，绕枝终不安。,3
Tang,于濆,青楼曲,青楼临大道，一上一回老。所思终不来，极目伤春草。,2
Song,王韶,东林泉,晋朝危乱有遗贤，陶谢宗雷总学禅。释殿夜深神运木，社堂秋后玉成莲。泉喷绣谷长时雨，云拥香炉白昼烟。,3
Tang,李隆基,赐道士邓紫阳,太乙三门诀，元君六甲符。下传金版术，上刻玉清书。有美探真士，囊中得秘书。自知三醮后，翊我灭残胡。,2
Yuan,朱斌,题秀野轩,昔年曾作轩中客，今日重题秀野诗。四槛彩云晴缥缈，绕墙苍雪晓参差。雨馀山气侵茶鼎，风过林香落酒卮。念我松楸浑咫尺，倚阑长是不胜思。,4
Yuan,杜本,中秋寄高混朴,去年见月转添愁，满地于戈未肯休。动有万人涂草莽，岂论斗米换衾裯。今宵相对还青眼，后夜相逢又白头。尤恨故人难会合，若为把酒独登楼。,4
Tang,李子卿,功成作乐赋,夫九功不成。八音不会。所以功成作乐。乃知乐之为大。上帝以亭育道周。故钧天慇勤。轩辕以创业功成。故云门砰磕。不才狂智之士。敢议圣唐之乐。我高祖神尧皇帝历数在躬。钧枢初握。拨乱反正。戮诸夏之鲸鲵。枯杨生荑。扫中原之霜雹。太宗以电击肃慎。洗白刃于辽水。高宗以风行营邱。飏青烟于太岳。二宗一祖。功高道邈。我开元神武皇帝夷内难。纂前绪。皇纲弛而更张。帝典坠而还举。俾万人之从欲。安一物之失所。顷年祀后土。夜吐神光。中岁燎皇天。昼闻山语。旷绵古而未觌。非轩顼而谁与。宜乐功成。当崇簨簴。贞观草创。已模五茎六英。开元增修。更叶黄钟大吕。命夔典事。大制宫悬。鸣丝则文动。奏金则武宣。羽旄含其春露。干戚耀其秋天。庆云既同于舜日。大风无异于汉年。于是八音具奏。六乐斯备。工无夺伦。守不假器。伏羲之瑟琴有序。女娲之笙簧毕萃。乘逸韵于伯牙。得遗音于师挚。穷搏拊之深术。尽戛击之幽致。动角则寒谷花明。扣商则春林叶坠。声无误曲。周郎之顾何施。调有雅音。季子之听应异。初舞而鱼跃龙腾。终曲而鹤翔凤至。诚可以克谐神人。交畅天地者矣。且述者彰于有圣。作者表于有功。徵乎正始。系彼国风。声邪则道浇俗弊。调雅则人和年丰。当今八风通。六律同。其音正。其气雄。文昭德而那对。武尽美而未工。聆响皆清。比无声而无臭。闻风自悦。何自西而自东。诚宜播在金石。永永无穷。有庞眉垂白之老。击壤而歌曰。功成作乐兮帝力则那。乐正崇德兮雅颂则多。云门之典兮大吕之歌。金石节奏兮丝竹骈罗。天地已正兮神人以和。雨阶舞羽兮三边止戈。击壤鼓腹兮不识其他。客有献成功之颂。九重深兮其若何。,2
Yuan,余善,其二,虎豹耽耽守帝阍，银湾水气晓氤氲。石榴花下霓裳队，竞染香云制舞裙。,4
NanBei,傅亮,冬至,星昴殷仲冬，短晷穷南陆。柔荔迎时萋，芳芸应节馥。,1
NanBei,谢超宗,其六 登歌（太祝裸地奏）,清明既鬯，大孝乃熙。天仪睟怆，皇心俨思。既芬房豆，载絜牷牲。郁裸升礼，鋗玉登声。茂对幽岩，式奉徽灵。以享以祀，惟感惟诚。,1
Song,孔武仲,同赋李梦符酒斗（天字为韵）,酒斗公家物，规摹取自然。无时挹香酎，有象挂高天。绿玉烧为撇，黄金打作船。何如学嘉量，深注瓦樽前。,3
Qing,王士祯,题田纶霞漪亭读书图,清远如苕霅，檀栾即渭川。卷帘度沙鸟，倚槛集江船。渔父歌相答，郊居赋早传。披图忆田叔，幽思满林泉。,6
Ming,王天性,代和小洲客邸书怀,家家井灶没秋蓬，处处郊原带夕烽。岁岁徵兵成浪费，番番报捷只弥缝。公来寇退初欢足，寇退公归转恨重。别酒一樽愁夜短，可咛缓叩五更钟。,5
Ming,叶向高,其二,五华岩下白云宫，绝巘寒生万壑风。不向秦封窥片石，还从禹贡辨孤桐。河流缭绕青天外，海气微茫泰岱东。自是初平鞭不到，欲将灵迹问鸿濛。,5
Yuan,仇远,梦得墨四片一差短戏呈廷玉,昔贤曾梦笔，梦墨定何如。应使山中隐，重研世上书。磨人惊老大，饮汁笑空疏。长短无庸较，三螺已有馀。,4
Yuan,沈贵,讽兄诗,锦衣玉食非为福，檀板金樽可罢休。何事子孙长久计，瓦盆盛酒木绵裘。,4
Song,茜桃,呈寇公二首 其一,一曲清歌一束绫，美人犹自意嫌轻。不知织女萤窗下，几度抛梭织得成。,3
Tang,李冶,结素鱼贻友人,尺素如残雪，结为双鲤鱼。欲知心里事，看取腹中书。,2
Yuan,李惠,其三 石门夕照,北涧流泉响蛰雷，连峰中断石崔嵬。一川红叶青山暮，千里黄云白雁来。阴草舍烟明翠羽，寒花和露委苍苔。故人独在秋江上，谁把琼芳拂镜埃。,4
Tang,僧拾得,其五,得此分叚身，可笑好形质。面貌似银盘，心中黑如漆。烹猪又宰羊，誇道甜如蜜。死后受波吒，更莫称冤屈。,2
Yuan,王士熙,题郭忠恕九成图,隋室好繁华，青山作帝家。雉楼曾宿凤，鸾树不栖鸦。池藻萦春月，帘衣织晚霞。西风催别恨，帆影到天涯。,4
WeiJin,潘尼,迎大驾诗,南山郁岑崟，洛川迅且急。青松荫修岭，绿蘩被广隰。朝日顺长涂，夕暮无所集。归云乘幰浮，凄风寻帷入。道逢深识士，举手对吾揖。世故尚未夷，崤函万崄沚。狐狸夹两辕，豺狼当路立。翔凤婴笼槛，骐骥见维絷。俎豆昔尝闻，军旅素未习。且少停君驾，徐待干戈戢。,0
Song,如禅师,答嵩禅师,道契平生更有谁，闲卿于我最心知。当初未欲成相别，恐误同参一首诗。,3
Ming,尹宇,宿崆峒,高卧山云酒欲醒，推窗欹枕听泉声。起来顿觉诗思爽，五斗峰头月正明。,5
Song,元溥,岁后书怀,他乡故乡老若此，新岁旧岁穷依然。烹茶但有二升水，沽酒初无三百钱。,3
WeiJin,王珣,晋江左宗庙歌二首 其一 歌太宗简文皇帝,皇矣简文，于昭于天。灵明若神，周淡如渊。冲应其来，实与其迁。亹亹心化，日用不言。易而有亲，简而可传。观流弥远，求本逾玄。,0
Song,方恬,无题,蹇驴昨日雪濛濛，破帽呼舟古渡风。吟得诗成还未吐，要留此景著胸中。,3
Ming,王崇,崤陵风雨,崤陵地险当要冲，势与剑阁遥争雄。五丁凿山运神力，古路曲折如游龙。东风吹云锁苍壁，一雨滂沱阻行客。风雨犹存旧日声，昔人避雨成空迹。山禽啼处坂转高，马蹄隐隐车劳劳。君行过此须努力，咫尺前途如矢直。,5
Ming,王慎中,翠华岩,振策凌绝巘，寻幽到翠华。昔闻晤真者，曾此炼丹砂。洞口液钟乳，崖阴灿宝花。坐看天路近，鸾思极烟霞。,5
Song,史沆,题江州琵琶亭,坐上骚人虽有咏，江边寡妇不难欺。若使王涯闻此曲，织罗应过赏花诗。,3
Yuan,巴延特穆尔,侍分司游金城开福寺,自惭辛苦一书生，曾听鸿胪晓唱名。暂领铜章来石邑，欣陪绣斧上金城。天涵殿阁撑空阔，溪接檐牙漱浅清。珍重坡仙留玉带，山门千古有光荣。,4
Tang,何仙姑,凤台云母①,凤台云母似天花，炼作芙蓉白云芽。笑杀狂游勾漏令，更从何处觅丹砂？,2
Song,尹直卿,贺曾幼张中漕举,官样文章曾靖州，计台一鹗再横秋。虽为竹使年殊少，要续荷囊意未休。丹陛行寻螭陛旧，清香仍裛桂香浮。二千石扫三千字，千载江西作话头。,3
Song,古成之,怀石楼,相思天一边，知在石楼间。高卧客稀到，数峰人共閒。仙方新更试，易疏旧曾删。好探鳌头信，时应有鹤还。,3
Ming,文徵明,北郭夜归,北郭钟初绝，还家人倚舟。纵横灯映市，突兀雾沈楼。月落群星出，天垂一水浮。不知寒色重，霜在木棉裘。,5
Ming,王在晋,其四,峥嵘天仗势崔嵬，极月扶桑一眺开。北极春回迎斗柄，东方雷动起龙堆。登封台上山连袂，日观峰头海作杯。御气凌风身世渺，吴门匹马望徘徊。,5
Yuan,汪元量,其三,逃难藏深隐，重逢出近诗。乾坤一反掌，今古两愁眉。我作新亭泣，君生旧国悲。向来行乐地，夜雨走狐狸。,4
Yuan,文质,和九成韵寄玉山主人二首 其一,我爱虎头公子贤，高怀历历泻长川。酒樽花底分秋露，茶灶竹间生白烟。日落渔庄听雨坐，风微草阁看云眠。西凉进士曾留别，应说相逢十日前。,4
Ming,王思任,宿天界寺,古寺白门边，寒风逗石烟。松篁无俗径，钟磬有诸天。岁晚难为客，官闲易入禅。灯残僧别去，清梦竹相怜。,5
Yuan,宋濂,其二,才名老去惬休官，圣泽高深只自欢。侍宴每容亲绣衮，从游偏许近和銮。久知琛贽来殊俗，渐喜寰区洽治安。惟有张骞犹未返，玉关秋早节毛寒。,4
Ming,史迁,漫兴四首 其一,贫居村坞长无事，谁复能过野老家。只有春风太情重，小桃深巷也开花。,5
Song,于革,清都观,石坛雨洗月华新，白帢青藤曳履行。老桧不知仙驭远，屋头犹带玉箫声。,3
Yuan,吴存,与徐山玉,爱子眉垂白，于余眼倍青。眠云豫章榻，呼月鹊湖亭。世虑吾忘我，天机影答形。木兰枝上露，香入太玄经。,4
NanBei,傅亮,喜雨赋,唯二仪之顺动，数有积而时偏，垫襄陵于唐籍，戚云汉于周篇。匪叔叶之或遘，在盛王其固然，伊元嘉之初载，肇休明于此年。懿玉烛之方熙，愠积阳之独愆，涸源泉于井谷，委嘉颖于中田。嗟我皇之翼翼，怅临朝而辍娱。踵冲谦于禹汤，协至诚于在余。且东作之未晏，庶雨露之夙濡，遵县子之徙廛，尤鲁侯之焚巫，祗桑林之六祷，修季宰之再雩，诚在幽其必贯，感何远而不孚。聆晨鹳于高垤，侯宵毕于天隅。发层云于触石，晦重阳于八区，春霆殷以远响，兴雨霈而载涂。洒丰浸于中畴，覃馀润于嘉蔬。殷啬人于菑亩，衍将繁于中衢，嗣良颂于多稔，兆嘉梦于维鱼。矧其臣之逢运，又均休而等虞，陶曲成于暮稔，念归驾于董疏。,1
Song,僧子兰,华严寺望樊川,万木叶初红，人家树色中。疏钟摇雨脚，秋水浸云容。雪碛回寒雁，村灯促夜舂。旧山归未得，生计欲何从。,3
Yuan,范晞文,燕山闻鹃,燕山三月初三夜，听得啼鹃第一声。同是小楼孤烛下，主人熟睡客惊心。,4
Ming,王明汲,万象山秋望,一山高峙对斜晖，万象森罗应少微。云绕雉城依翠巘，天开鹫岭见禅扉。楼前烟树秋声远，郭外寒江月影辉。约客振衣还载酒，忽闻南浦雁初飞。,5
Yuan,何失,其三,人皆欲富贵，我岂愿贫贱。青云一差池，如药弗瞑眩。幼学苦不多，夜思曾得半。今也发尽白，梳头雪满面。长恐愧乡闾，一朝死愚懦。,4
Tang,左偃,送君去,关河月未晓，行子心已急。佳人无一言，独背残灯泣。,2
Qing,王士祯,题烟江叠嶂堂,东湖胜事拟西湖，幻出烟江叠嶂图。也似坡公憩龙井，不知曾有辨才无。,6
Tang,白居易,与诸同年贺座主侍郎新拜太常同宴萧尚书亭子（座主于萧尚书下及第，得群字韵）,宠新卿典礼，会盛客徵文。不失迁莺侣，因成贺燕群。池台晴间雪，冠盖暮和云。共仰曾攀处，年深桂尚熏。,2
Ming,王凤娴,馆娃宫次韵命二女同作,香径有基惟鸟迹，屟廊无主剩苔厓。花钱旋舞留金靥，蜗宇纵横见玉钗。颓榭草深归燕绕，故宫月冷野狐埋。西风禾黍斜阳道，过此行人合怆怀。,5
Tang,牛峤,菩萨蛮 其一,舞裙香暖金泥凤，画梁语燕惊残梦。门外柳花飞，玉郎犹未归。愁匀红粉泪，眉剪春山翠。何处是辽阳，锦屏春昼长。,2
WeiJin,竺昙林,为桓玄作民谣诗二首 其一,当有十一口，当为兵所伤。木亘当北度，走入浩浩乡。,0
Ming,王知人,滟滪回澜,神禹推承造化功，故留突兀大江中。三更出没鱼龙哭，万里腾奔鼓角雄。湘楚有峰皆向北，巴渝无派不朝东。风风雨雨波涛老，峡口依然倚碧空。,5
Yuan,朽木居士,题云林六君子图,江头碧树动秋风，江上青山接远空。若向波心添钓艇，还须画我作渔翁。,4
WeiJin,无名氏,绵州巴歌,豆子山，打瓦鼓。扬平山，撒白雨。下白雨，取龙女。织得绢，二丈五。一半属罗江，一半属玄武。,0
Yuan,方澜,早秋夜坐,万星都让月，势不并光芒。尘陌闻钟静，风庭洒顶凉。明河西落野，飞露下沾裳。但息人间累，仙乡不离房。,4
NanBei,北周武帝,二教钟铭,实际遐旷，通玄洞微，化缘得业，造理因机。灵图降彩，慧日垂晖，金河雾集，银涧云飞。（一章）九霄仙箓，五岳真文，智烟遐照，禅林远熏。金鼓入梦，琼钟彻云，音调冬立，响召秋分。（二章）二教并兴，双銮同振，远赴天霜，遥亏地镇。陕河浮影，汉溪传韵，听响弘法，闻声起信。（三章）般若无底，重玄有门，长开久暗，永拔沉昏。不求正觉，莫会天尊，唯全智海，先度黎元。（四章）,1
NanBei,高允,罗敷行,邑中有好女，姓秦字罗敷。巧笑美回盻，鬓发复凝肤。脚著花文履，耳穿明月珠。头作堕马髻，倒枕象牙梳。姌姌善趋步，袒袒曳长裾。王侯为之顾，驷马自踟蹰。,1
Ming,王纶,桃水流香,扑扑香流片片红，天台疑在此溪中。一枝两枝寒食雨，千朵万朵石龙风。掩映蒸霞几昏晓，飘摇丹粉自西东。相看莫谢人争赏，花样年来渐不同。,5
Qing,王洁,其二,明月生东岭，波光一鉴开。欲寻甘露寺，更上妙高台。黄鹤千峰去，苍云万里来。无端吹觱篥，唤起洞龙哀。,6
Song,丁谓,菊,陶令重时芳，钟繇帝赍霶。清香宜桂酒，冷艳压萸房。羽客长生助，骚人夕落伤。郊原多似是，甘苦冀情详。,3
Ming,王崇庆,即事一首,斜日旌归费老，春风茶吃曹家。惆怅旅怀何似，凭阑莫问杨花。,5
Qing,毛澄,舟中杂诗 其一,人影绿波间，船头不肯闲。望云楼改岸，听雁树移山。野艇横津渡，寒花傍水关。红旗小楼艓，知自楚中还。,6
Tang,羊滔,其二,石梁耸千尺，高盼出林囗。亘壑蹑丹虹，排云弄清影。路期访道客，游衍空井井。,2
WeiJin,苏彦,秋夜长,晨晖电流以西逝，闲宵漫漫其未央。牛女隔河以延伫，列宿双景以相望。轻云飘霏以笼朗，素月披曜而舒光。时禽鸣于庭柳，节虫吟于户堂。零叶纷其交萃，落英飒以散芳。睹迁化之遒迈，悲荣枯之靡常。贞松隆冬以擢秀，金菊吐翘以凌霜。,0
Ming,王韦,永宁道中,征马且徐徐，青山画不如。川原古虢外，风俗上皇馀。行旅多杯饮，编民半穴居。此中有美酒，谁更说华胥。,5
Qing,方孔炬,自合肥至霍山途中杂咏,四月春犹在，残花几处红。短墙茅屋闭，绝涧板桥通。林密雾成雨，山空松自风。向来人迹少，樵唱白云中。,6
Yuan,李穑,次仲刚韵,凉风吹暑去，红树尚交加。入梦唯乡曲，婴心是国家。草深兰更馥，霜重菊犹花。世味初尝鼎，悠哉且饮茶。,4
Ming,王坤泰,赠眠云道者,高山高士爱氤氲，一榻萧然向隔尘。静夜星河常迓月，因风好梦忽沾身。游心老去长霞阁，济世时来任化钧。大旱遂教苏众瘼，为霖倾施莫逡巡。,5
Qing,方成圭,题秀水陆烈妇传后,女阳亭边杵声歇，冤禽南飞夜啼血。生平弱质那禁愁，肝胆早为禀砧裂。天路狞飙苦常搅，琼树一枝又吹折。袅袅游丝空所依，泪流到水水呜咽。晨犹上堂拜公姥，面无蹙容心永诀。精刚绕指须眉羞，高义而今见不栉。道光辛卯十一月，十有八日天欲雪。竹泣松号人语绝，阴风惨澹砭肌骨。素帷开处一缕香，乃自梅花阁中出。,6
WeiJin,左思,悼离赠妹诗二首 其一,郁郁岱青，海渎所经。阴精神灵，为祥为祯。峨峨令妹，应期挺生。如兰之秀，如芝之荣。总角岐嶷，龆龀夙成。比德古烈，异世同声。厥德伊何，塞渊其虑。厥声伊何，日新其誉。幽思泉涌，乃诗乃赋。飞翰云浮，摛藻星布。光曜邦族，名驰时路。翼翼群媛，是瞻是慕。匪惟见慕，善诱善导。斟酌诸姬，言成典诰。匪唯辞章，多才多巧。黼黻文绣，几微要妙。积德弥高，用心弥奥。伊我之闇，晞妹之曜。惟我惟妹，寔惟同生。早丧先妣，恩百常情。女子有行，实远父兄。骨肉之思，固有归宁。何悟离拆，隔以天庭。自我不见，于今二龄。岂唯二龄，相见未克。虽同京宇，殊邈异国。越鸟巢南，胡马仰北。自然之恋，禽兽罔革。仰瞻参商，沈忧内塞。何以抒怀，告情翰墨。,0
WeiJin,王康琚,招隐诗,登山招隐士，褰裳蹑遗踪。华条当圜室，翠叶代绮窗。,0
Ming,王阜,掬翠楼,永嘉山水妍，达士美如玉。高阁清且閒，群岑翠可掬。天台雁荡天际来，远近合踏青莲开。岚光排闼临书案，黛影当筵落酒杯。亭亭华盖祥云表，九点晴烟斗山小。遥窥罗幌入窗凉，近映砚屏山嶂晓。弦中古操振芳声，镜里脩眉巧画成。烟开鳌背帘前碧，雨洗螺鬟掌上青。四时清胜如盘谷，满座高朋霁吟目。巾舄同盟物外情，房栊不受人间俗。川原旷野仍逶迤，霞月朝昏映苧衣。缅想林翁多雅趣，倚栏长咏少陵诗。,5
Ming,王礼,句,当户雨苔双石峻，隔江烟树数峰间。杖黎麦垄秋霜后，樽酒茅堂夕照閒。闻有古书人不见，柴门客去又常关。,5
Yuan,李唐,简友,一上吴宁百尺台，画溪翠岘绣如堆。庭虚只放松风度，帘静不妨花日来。林鸟近窥黄卷语，野航轻载白云回。归辕傥与山人共，红叶秋深正掩苔。,4
WeiJin,无名氏,其五,西北有高楼，上与浮云齐。交疏结绮窗，阿阁三重阶。上有弦歌声，音响一何悲。谁能为此曲，无乃杞梁妻。清商随风发，中曲正徘徊。一弹再三叹，慷慨有馀哀。不惜歌者苦，但伤知音稀。愿为双鸿鹄，奋翅起高飞。,0
Ming,丁麟,题画梅,木落江空岁晏时，春风先到最南枝。繁华各有生生意，莫叹棠梨造化迟。,5
Tang,羊士谔,燕居,秋斋膏沐暇，旭日照轩墀。露重芭蕉叶，香凝橘柚枝。简书随吏散，宝骑与僧期。报国得何力，流年已觉衰。,2
Ming,文益成,题盘石溪,石窦寒泉下，泠泠玉筑鸣。奔流出洞去，莫变在山清。,5
Tang,李嘉祐,常州韦郎中汎舟见饯,主人冯轼贵，送客汎舟稀。逼岸随芳草，回桡背落晖。映花双节驻，临水伯劳飞。醉与群公狎，春塘露冕归。,2
Ming,文洪,出白土,晨兴即长路，曙色喜初分。白土家家店，青山处处坟。虎踪当路见，鸡唱隔林闻。游子心中事，悠然岭上云。,5
Song,毛友诚,谢李宏斋先生,何以答夫子，力学穷朝曛。瞬息才不学，老与衰相亲。誓参舞雩乐，胸中长暮春。,3
Ming,王蒙,题画,虎斗龙争万事休，五湖明月一扁舟。绿蓑衣上雪飕飕，雪月光中垂钓钩。钓得鲈鱼春酒熟，仙娃酒酣娇睡足。雕胡炊饭斫鲈羹，一缕青烟燃楚竹。篷窗晓对洞庭山，七十二峰青似玉。,5
Qing,于成龙,其二,门外依稀佳客至，非仙非佛隔窗东。赠侬一束古诗卷，蝌蚪开书久别公。梦转含糊难记忆，檐前错认五更风。一声云板彻寒署，万事攒心日未红。,6
Tang,李适,宝应初征史朝义过虢州题僧寺壁（题拟）,高僧居净域，客子恋皇宫。试访毗耶室，旋游方丈中。禅林吹梵响，忍草散香风。妙说三元义，能谈不二宗。色空双已灭，内外两缘同。识尽无生理，乃觉出凡笼。,2
Yuan,丁鹤年,逃禅室卧病简诸禅侣,高秋多病客，古寺寄黄昏。野迥常疑虎，天寒早闭门。离愁灯下影，乡泪枕边痕。赖有诸禅侣，情亲似弟昆。,4
Song,刁文叔,春日旅中,来时江梅散玉蕊，归去麰麦如人深。桃花只解逞颜色，唯有垂杨知客心。,3
Yuan,王祯,石笼,谁编藤竹作长笼，块石填来势自雄。螮蝀有形横巨浸，鲲鲸无力战秋风。波涛已捲奔腾势，垄亩都归捍禦功。拟唤六丁鞭尔去，若为能障百川东。,4
WeiJin,左思,其六,荆轲饮燕市，酒酣气益震。哀歌和渐离，谓若傍无人。虽无壮士节，与世亦殊伦。高眄邈四海，豪右何足陈。贵者虽自贵，视之若埃尘。贱者虽自贱，重之若千钧。,0
Yuan,王子伦,除夜舟次始兴港口,明日青阳逼岁阑，扁舟聊泊始兴湾。青春白发催人老，翠竹黄芦伴我閒。客路萦纡流水外，家山迢递暮云间。悬知叙饮屠苏处，醉后停杯盼庾关。,4
Tang,何兆,赠兄,洛阳纸价因兄贵，蜀地红笺为弟贫。南北东西九千里，除兄与弟更无人。,2
Song,王令,良农,良农手足胝，老贾不亲犁。歉岁糠糟绝，高门犬马肥。天心不宜咎，人理自谁尸。安得悠悠者，来同予一悲。,3
Yuan,吴氏女,木兰花慢 和郑禧,爱风流俊雅，看笔下，扫云烟。正困倚书窗，慵拈针线，懒咏诗篇。红叶未知谁系，慢踌躇、无语小阑前。燕子知人有意，双双飞度花边。殷勤一笑问英贤。夫乃妇之天。恐薛媛图形，楚材兴念，唤醒当年。累累满枝梅子，料今生、无分共坡仙。赢得鲛绡帕上，啼痕万万千千。,4
Song,王安国,送李子仪知明州,儿童剧戏甬东天，小别侵寻二十年。海岸楼台青嶂外，人家箫鼓白鸥边。哀容愁问州民事，胜槩欣逢太守贤。为我剩题潇洒句，遥闻凤诏待诗仙。,3
Yuan,宇文公谅,春草轩诗,春阳播淑气，百卉生华滋。光风一披拂，蔼蔼浮云晖。幽芳澹露晓，秀色含烟霏。乃知造化心，玄泽无停机。伊人早失怙，抚育仰母慈。高门赖扶植，况复蕃孙枝。清时表宅里，巨扁揭华榱。门轩俯平绿，每怀贞曜诗。念慈恩罔极，欲报心无涯。堂前树萱草，堂下罗斑衣。愿言勤爱日，永与庄椿期。,4
Tang,吴少微,古意,洛阳芳树向春开，洛阳女儿平旦来。流车走马纷相催，折芳瑶华向曲台。曲台自有千万行，重花累叶间垂杨。北林朝日境明光，南国微风苏合香。可怜窈窕女，不作邯郸娼。妙舞轻回拂长袖，高歌浩唱发清商。歌终舞罢欢无极，乐往悲来长叹息。阳春白日不少留，红荣碧树无颜色。碧树风花先春度，珠帘粉泽无人顾。如何年少忽迟暮，坐见明月与白露。明月白露夜已寒，香衣锦带空珊珊。今日阳春一妙曲，凤皇楼上与君弹。,2
Song,王析,碧沼寺,精蓝结处足清虚，泉绕庭阶树绕庐。郁密青峦垂薜荔，渟澄碧沼映芙蕖。客来差喜风尘隔，僧住应知世网疏。为感汤休暮云句，使人烦虑顿然除。,3
NanBei,张率,远期,远期终不归，节物坐将变。白露怆单衣，秋风息团扇。谁能久别离，他乡且异县。浮云蔽重山，相望何时见。寄言远期者，空闺泪如霰。,1
Ming,王云凤,过保定,南北此车马，江山几俊英。蓬壶百花屿，风月两关城。波净流天色，沙飞作雨声。苍茫兵甲地，吊古有馀情。,5
Qing,毛师柱,朱仙镇拜岳武穆王庙,破竹真能复两京，十年功绩痛垂成。但知金币坚和议，忍使香盆聚哭声。手挽山河心未死，身骑箕尾气犹生。经过当日班师地，千古今人涕泪横。,6
Ming,文翔凤,其二,芹泉连寿阳，山峨峨，予恨子如何。,5
Yuan,吴讷,次韵程子元闺怨,自从销瘦畏多谗，懒上红楼望翠岩。九转织成红锦字，几番啼湿绛绡衫。嫁时罗带同心绾，别后金钗十字缄。安得化为樯上燕，春来秋去逐征帆。,4
Yuan,宋濂,简吴山长,先生天下士，鬓白渐将翁。官卑遭俗骂，家破坐诗穷。秋林崖荔雨，春浦鲤鱼风。尽是相思处，如何学燕鸿。,4
Tang,卞震,其七,空囊万里客，斜月一床寒。,2
Qing,尹廷兰,赠董红珊少府,毗陵名士董红珊，不薄朝廷虮虱官。作吏风尘高适晚，题诗衣线孟郊寒。由来韶濩知音少，始信功名唾手难。为饱侏儒一囊粟，头衔惭与故人看。,6
Ming,王邦畿,与崔千上吴幼更访张抵之别业,僻径当深树，衡门带晚烟。菊残初腊雪，香煖小寒天。古意谁将复，幽怀世莫传。隐居乐朋好，容易过年年。,5
Ming,王讴,夜坐书怀柬刘伯叙,一官弥岁月，为客久京华。道路愁长塞，田园忆故家。沉云风散角，栖雪夜惊鸦。身愧虞翻老，疏狂只自嗟。,5
Tang,王缙,别辋川别业,山月晓仍在，林风凉不绝。殷勤如有情，惆怅令人别。,2
Yuan,尹廷高,戊子八月邑再燬于寇庠序独存,曲突无先见，偷安苟目前。赏奸成餋虎，稔祸起飞鸢。戒石眠秋草，空城锁暮烟。民彝终未泯，庠序独岿然。,4
Qing,方云卿,茅屋,高人幽致似山家，松火新烹雨后茶。门在小桥流水外，庭前一树石榴花。,6
Song,王文孙,和答刘习之见赠,先天奥学果何传，造化机缄存阖辟。精微惝恍入神范，天地谓可俄而测。粤从二画抉秘蕴，乾元庶物因首出。阳推阴荡六子成，致用坎离为月日。天人相与妙难诘，斯道岂容秦火息。九家分派流愈远，纬谶纷纷非所及。韦编三绝系圣经，微言尚切明作述。我生苦晚心好古，谩索图书考龟策。浩如烟海无津涯，自哂蓬心窥至赜。众言淆乱折以理，是非安敢决诸臆。吉凶前定信可推，人事堪怜空役役。优游姑乐环中趣，默参经世用皇极。较量得失心自知，议论无用形于笔。观君气宇元静定，何虑不优入圣阈。不鄙谓予可相友，愿凿浑沌以报德。,3
Song,王仲修,其十三,殿角风摇柳带长，御沟流水落花香。雨来双燕归应早，先上珠帘十二行。,3
Song,王佐才,答秦兵部求墨竹 其一,夜到茆亭近竹篱，影随寒月下苔墀。吟馀未懒萧疏兴，曾写离披一两枝。,3
Qing,方还,其二 蓟州,北平雄镇翼幽燕，千里潮河朔漠连。司马高台闻夜吹，卢龙古塞入秋烟。开疆竞说分三卫，筹国何因弃外边。叹息宁封南徙后，遂令烽火达甘泉。,6
Song,王从叔,浣溪沙 梅,水月精神玉雪胎。乾坤清气化生来。断桥流水领春回。昨夜醉眠苔上石，天香冉冉下瑶台。起来窗外见花开。,3
Ming,王召,知微山房,支公兰若草堂隈，儒教禅心两不猜。石室月明僧入定，杏坛松老鹤飞回。塔侵草色承游屐，砌绕花香扑茗杯。流水夕阳谁更急，漫思人世总看哀。,5
Tang,冷朝阳,送红线①,采菱歌怨木兰舟，送客魂销百尺楼。还似洛妃乘雾去，碧天无际水空流。,2
Yuan,僧宗衍,吴江晚泊,无数舟航共晚晴，大星先见月初生。背人白鸟双飞去，隔水幽花一树明。,4
Ming,于若瀛,樱桃花,三月雨声细，樱花疑杏花。溪转开双笑，临流见浣纱。,5
Yuan,汪泽民,登黄山,屹立四千仞，缘回八百盘。藤萝孤寺合，苔藓一碑残。风急龙髯断，云深鹤睡寒。兹山可招隐，吾亦挂吾冠。,4
Yuan,佚名,其二,杯酒相寻二十年，故交零落半新阡。扬眉结义滔滔是，袖手观诗往往然。不恨菰莼漂甫里，所怜槐竹老蓝田。须公更和三高赋，会有吹嘘达九天。,4
Yuan,山主,临江仙,始向初更才未睡，金天节屈清凉。星明霄汉乍分光。清风连夜，阵阵透幽窗。月下焚香频启告，炉烟直到穹苍。十方贤圣降真祥。愿垂慈惠，同去礼当阳。,4
Qing,王宁㷆,梦五星坐山广下指一草示余云是当归感赋此章,翠广栖身碧四围，向余指点药苗肥。无他謏隐何难解，如此溪山自不归。梦里犹烦赋《招隐》，史中曾见美知几。扫除故宅松桥畔，便脱朝衫著薜衣。,6
Song,王阜寿,其二,湖气昏昏雾气漫，泊舟亭下水生寒。幽人醉卧篷窗月，喝起痴龙倒挂看。,3
Yuan,李祈,题细腰宫女图,闻道君王罢晚朝，重门深殿郁嶕峣。乐声一片从云起，知是宫中舞细腰。,4
Yuan,干文传,敬题范文正公所书伯夷颂卷尾 其一,孤竹身为百世师，范公手染退之辞。不知青社挥毫日，得似天章论道时。,4
Song,文同,重过旧学山寺,当年读书处，古寺拥群峰。不改岁寒色，可怜门外松。有僧皆老大，待客转从容。又下白云去，楼头敲暮钟。,3
NanBei,刘泓,咏繁华诗,可怜宜出众，的的最分明。秀眉开双眼，风流著语声。,1
Yuan,李祁,次贺琴南韵,茅屋秋风古道傍，衰容不似去年强。汉廷无梦陈三策，楚水空怀赋《九章》。落日乱鸦红树老，断云孤雁碧天长。相思无限关心事，不为催诗急雨忙。,4
NanBei,刘孝绰,上虞乡亭观涛津渚学潘安仁河阳县诗,昔余筮宾始，衣冠仕洛阳。无赀徒有任，一命忝为郎。再践神仙侧，三入崇贤傍。东朝礼髦俊，虚薄厕才良。游谈侍名理，搦管创文章。引籍陪下膳，横经参上庠。谁谓服事浅，契阔变炎凉。一朝谬为吏，结绶去承光。烹鲜徒可习，治民终未长。化鸡仰季智，驯雉推仲康。此城邻夏穴，橚矗茂筠篁。孝碑黄绢语，神涛白鹭翔。遨游佳可望，释事上川梁。秋江冻雨绝，反景照移塘。纤罗殊未动，骇水忽如汤。乍出连山合，时如高盖张。漂沙黄沫聚，礐石素波扬。榜人不敢唱，舟子讵能航。离家复临水，眷然思故乡。中来不可绝，奕奕苦人肠。溯洄若无阻，谢病反清漳。,1
Ming,王钺,岭南秋色,秋来不复见黄叶，但见野云漠漠生。花气中人如二月，鸟声依树欲三更。新禾瘴发微寒起，广莫风轻潦水平。若向山城高处望，羁人何事不关情。,5
NanBei,谢瞻,于安城答灵运诗 其一,条繁林弥蔚，波清源愈浚。华宗诞吾秀，之子绍前胤。绸缪结风徽，烟煴吐芳讯。鸿渐随事变，云台与年峻。,1
Ming,王子一,油葫芦,一上天台石径滑。践翠霞则见这竹篱茅舍两三家。听得那夕阳杜宇啼声煞。这时节春风桃李花开罢。我虽不伴长沮事耦耕。学严陵理钓槎。常则是杖头三百青钱挂。抵多少坐三日县官衙。,5
NanBei,张率,其三,日暮搴门望所思。风吹庭树月入帷。凉阴既满草虫悲。谁能离别长夜时。流叹不寝泪如丝。与君之别终何知。,1
Tang,王缙,杂曲歌辞 古别离（一作古离别）,下阶欲离别，相对映兰丛。含辞未及吐，泪落兰丛中。高堂静秋日，罗衣飘暮风。谁能待明月，回首见床空。,2
NanBei,刘之遴,酬江总诗,上位居崇礼，寺署邻栖息。忌闻晓驺唱，每畏晨光赩。高谈意未穷，晤对赏无极。探急共遨游，休沐忘退食。曷用销鄙吝，枉趾觏颜色。下上数千载，扬㩁吐胸臆。,1
Tang,岑羲,夜宴安乐公主新宅,金榜重楼开夜扉，琼筵爱客未言归。衔欢不觉银河曙，尽醉那知玉漏稀。,2
Ming,王弘诲,其二,海宇瞻慈训，宫闱式令仪。鸿休垂玉册，鸾驭集瑶池。露满园陵暗，风凄天地悲。丹旟候晓发，归路杳何期。,5
Ming,王越,次林员外新店驿壁间三首 其一,谏书佛骨表，滇海即潮州。正气三千丈，斯文第一流。故交无客送，公道有人留。慨想逢迎辈，闻风死亦羞。,5
Tang,何仙姑,有道士自罗浮之增城口占三绝寄家① 其一,铁桥风景胜天台，千树万树梅花开。玉箫吹过黄岩洞，勾引长庚跨鹤来。,2
Ming,王子一,么篇,去去山无尽。行行路转差。则为那白云渐渐迷高下。不由咱寸心悄悄耽惊怕。见一个村翁远远来迎迓。我这𥚃为迷山路问樵夫。抵多少因过竹院逢僧话。,5
Song,王之望,送别祝得之,倦游淹海上，得子意弥敦。文彩与春秀，性情如玉温。相从不知久，欲别更何言。努力功名会，飞腾入帝阍。,3
Qing,王苏,其四,旌旗影里杂笙箫，击楫鸣铙趁晚潮。新月初生莲界阔，解元桥外五云桥。,6
WeiJin,曹睿,善哉行,我徂我征，伐彼蛮虏。练师简卒，爰正其旅。轻舟竟川，初鸿依浦。桓桓猛毅，如罴如虎。发炮若雷，吐气如雨。旄旌指麾，进退应矩。百马齐辔，御由造父。休休六军，咸同斯武。兼涂星迈，亮兹行阻。行行日远，西背京许。游弗淹旬，遂届扬土。奔寇震惧，莫敢当御。权实竖子，备则亡虏。假气游魂，鱼鸟为伍。虎臣列将，怫郁充怒。淮泗肃清，奋扬微所。运德耀威，惟镇惟抚。反旆言归，旆入皇祖。,0
Yuan,苗善时,步蟾宫,阳复乾纯阳姤午。象帝先、是吾玄祖。一气氤氲降甘雨。始恍然、火浮黎土。无极极中诚密锢。玉龙蟠、幽囚金虎。主人轻鼓没弦琴，全不属、宫商律吕。,4
Ming,王嘉谟,盘山双峰寺,远眺翠微近，云木澹清姿。石华浮半空，飞泉激流凘。其阳饶怪石，小大纷参差。万岭郁相错，孤云停不移。中峰构翠龛，一一能仁祠。山僧衣萝薜，杂以松藓皮。导我磨苍崖，览古生遐思。,5
Tang,王维,酬张少府,晚年唯好静，万事不关心。自顾无长策，空知返旧林。松风吹解带，山月照弹琴。君问穷通理，渔歌入浦深。,2
Ming,王时济,登高丘,清林人迹稀，我来何所玩。坐看岭上云，天风莫吹断。,5
NanBei,刘骏,其三,叔护北征去，相送落星墟。帆樯如芒柽，督护今何渠。,1
Tang,浙东众诗人,鲍防《云门寺济公上方偈序》 任逵《题天章寺偈》,降伏心住，自在心住。有心且住，无心即住。,2
Song,《靖康小雅》作者,吏部侍郎李公（若水）,烈烈李公，实备全德。义动幽明，气贯金石。扈跸敌营，爰究忠烈。杞人之忧，废立大厄。公挺不顾，二将面叱。勇甚雷霆，天地动色。命轻鸿毛，名高斗极。燎火之焚，不变蓝璧。滔天之溺，砥柱独立。死得其所，震耀方册。,3
Qing,王宾,凤山八景（丹渡晴帆）,济川求用楫，渡海自扬帆。风起浮云卷，潮平落日衔。赤分君子胆，红映美人衫。蓬丈诸天外，方舟愿一监。,6
Yuan,辛敬,其五 月波秋霁,孤城何迢迢，飞楼且咫尺。初月照江波，吴船夜吹篴。秋清墅寺静，露下蘋洲碧。不见牧鱼人，疏钟起遥夕。,4
Qing,王德纯,殿前龙潭,一泓飞泻似银河，分作僧家趣转多。香泛雨花盈石沼，声随钟磬出烟萝。常因手掬轻摇月，纵使风声不起波。临此既能明本性，乘芦度海竟如何。,6
NanBei,范云,当对酒,对酒心自足，故人来共持。方悦罗衿解，谁念发成丝。徇性良为达，求名本自欺。迨君当歌日，及我倾樽时。,1
Ming,于若瀛,潘麓原①去青县十年矣青人思之有感赋此,青县城边风日嘉，绕城杨柳冻晴沙。土人犹自思潘令，惆怅河阳千树花。,5
Ming,平显,宿仲徵弟家,杨柳风高散碧丝，踏潮初上晚凉时。尘埃迹远清无暑，山水情深快有诗。蓬首百年同气客，荆花千里故园枝。新秋小圃多生意，菱芡茭荷已满池。,5
Tang,上官婉儿,其十五,霁晓气清和，披襟赏薜萝。玳瑁凝春色，琉璃漾水波。跂石聊长啸，攀松乍短歌。除非物外者，谁就此经过。,2
NanBei,庾丹,秋闺有望诗①,耿耿横天汉，飘飘出岫云。月斜树倒影，风至水回文。已泣机中妇，复悲堂上君。罗襦晓长襞，翠被夜徒薰。空汲银床井，谁缝金缕裙。所思竟不至，持酒清夜分。,1
Tang,叶法善,留诗 其三,退仙时此地，去俗久为荣。今日登云天，归真游上清。泥丸空示世，腾举不为名。为报学仙者，知余朝玉京。,2
Ming,方孝孺,大行皇帝挽诗,睿哲君天下，恢弘德化新。宵衣啚治道，侧席致贤臣。王气金台晓，仁风玉宇春。忽朝云晏驾，率土泪沾巾。,5
NanBei,郑道昭,登云峰山观海岛诗,山游悦遥赏，观沧眺白沙。云路沈仙驾，灵章飞玉车。金轩接日彩，紫盖通月华。腾龙蔼星水，翻凤映烟家。往来风云道，出入朱明霞。雾帐芳宵起，蓬台植汉邪。流精丽旻部，低翠曜天葩。此瞩宁独好，斯见理如麻。秦皇非徒驾，汉武岂空嗟。,1
Ming,包节,秋夜,凄清旅馆寂，徙倚对明河。庭树销潘省，寒虫避翟罗。雁归砧响急，烽至角声多。不寐殷忧者，长更奈若何。,5
Yuan,李文蔚,醉中天,这君子心儿顺。那妮子意儿嗔。带云：我着几句言语奖奉他咱。嫂嫂。唱：你是那南海南观音的第一尊。搽旦云：他糖食我。说我是南海南观音第一尊。我比观音。则少个净瓶儿。饶你明说到夜。夜说到明。我不还你。则是不还你。正末唱：怎将俺这小本经纪来掯。搽旦云：燕大。你依着我。将这尾鱼煎一半儿。煮一半儿。留一半儿将的家去。正末云：他待煎一半儿。煮一半儿。留一半儿将的家去。唱：可不道这姐姐今年个断荤。休将那精神来使尽。带云：常言道十分惺惺使五分。唱：可不道留一分与您儿孙。,4
Tang,王潜,题云居上寺,万木千峰空鸟喧，潺潺溪水下长川。人来石室藏何处，一径归时带暮烟。,2
WeiJin,曹毗,杜兰香作诗,阿母处灵岳，时游云霄际。众女侍羽仪，不出墉宫外。飙轮送我来，岂复耻尘秽。从我与福俱，嫌我与祸会。,0
Tang,王泠然,古木卧平沙,古木卧平沙，摧残岁月赊。有根横水石，无叶拂烟霞。春至苔为叶，冬来雪作花。不逢星汉使，谁辨是灵槎。,2
Yuan,宋本,其三,曾侍先皇法从臣，故教给札纪华勋。名山久已藏名姓，莫作区区世上文。,4
Yuan,李諴,其四,树头岚气郁氤氲，砌下清泉乱石分。信步松间凝伫久，晚风吹散一溪云。,4
WeiJin,左思,其四,济济京城内，赫赫王侯居。冠盖荫四术，朱轮竟长衢。朝集金张馆，暮宿许史庐。南邻击钟磬，北里吹笙竽。寂寂杨子宅，门无卿相舆。寥寥空宇中，所讲在玄虚。言论准宣尼，辞赋拟相如。悠悠百世后，英名擅八区。,0
Ming,史徐,宫词,玉树花枝过雨稀，不堪减却小腰围。朝来陡觉香罗薄，还著团金旧赐衣。,5
Qing,尹壮图,五华书院联,鱼跃鸢飞，活泼泼地；日华云烂，糺缦缦天。,6
Yuan,释良琦,题张元杰草堂读书图,昨日雨晴归碧山，桃花满涧水潺潺。岚光入壁图书润，草色侵帷枕席閒。莫问山灵嫌客至，偏怜松月待人还。张郎有志能遗世，白发相期水竹间。,4
Song,孔武仲,旅枕,旅枕春风底，翛然一梦惊。漏移清禁远，天入小窗明。桂玉梁园费，山椒楚客情。萧条过百五，犹有卖花声。,3
Ming,王猷,其二,怪石无心险，飞泉得意流。湍狂疑捲电，涛怒不惊鸥。骨瘦玻璃净，情多曲折浮。醉歌时击楫，客况尽夷犹。,5
Ming,王直,景陵挽歌二首 其一,苦雾缠丹旐，阴云拥翠旗。山川皆敛色，草木亦含悲。雨泣千官送，风号万国随。萧萧笳吹发，不似奏韶时。,5
Yuan,李承休,赠朴翰林恒,妙龄携手醉天京，忽落江东望凤城。白发重来惭后辈，赤心相对只先生。殷勤晤语千金重，老病残身一羽轻。闻说玉堂风月好，晚年名宦未忘情。,4
Ming,王建极,和石田翁落花诗七首 其一,翻红坠素两悠悠，王谢门前古陌头。镇日萦怀惊骤雨，一时和泪逐东流。莺将春色侵棋局，鱼衬寒香上钓钩。此际有人披绣闼，敛眉无语独含愁。,5
Ming,史可程,荔枝香 本意,怊怅春归红雨，喧燕语。喜得螺女江边，绡影吹香露。千林霞剪仙姝，丹荔迎风舞。多情、贻我晶丸甘如乳。歌红豆，笑翠靥、盈盈女。摘满筠篮，挑起怨丝愁缕。安得明驼、飞递惊动渔阳鼓。恨把玉鱼偷吐。,5
Ming,尹体震,其三,花发桃溪锦浪平，采莲船起棹歌声。隔江儿女频相问，几度经年寄远情。,5
Tang,丁仙芝,句,雨鸣鸳瓦收炎气，风卷珠帘送晓凉。,2
Yuan,邵亨贞,其二,广厦人来少，青山远对门。缓潮通曲港，高树接遥村。井记袁崧宅，乡连宰我墩。行唫聊适兴，心迹未须论。,4
Ming,丁应泰,游少林寺,青山空曲地清嘉，绀殿中藏帝释家。祗苑禅枝开五叶，珠林仙树采三花。天空池水沈孤月，日射炉烟结彩霞。直悟一乘窥最上，何须重问白牛车。,5
Qing,王吉武,钓台谒严先生祠,钓台突兀千山里，钓竿独拂桐江水。藏名遁迹山水间，为有故人作天子。眼底不知《赤伏符》，意中安有侯司徒。京华笔札非所惯，自笑故态犹狂奴。銮舆朝临只高卧，伸脚无端惊帝座。中兴将相列宿明，不若江湖客星大。千秋片石何嶙峋，遗庙江边榱桷新。左方右谢同缝掖，且喜不染簪缨尘。行人系棹孤亭下，瞻拜高风心独写。纷纷名利独何为，堪叹征帆往来者。,6
Yuan,冉琇,宿京口,推篷在京口，山色对秋眠。搔首半帆落，怀人孤月悬。形骸成独往，风物共流年。随处逃名姓，乌啼又发船。,4
Ming,王煜,折杨柳,杨柳何青青，偏令别恨生。连芊多宿雨，流啭更新莺。袅袅晓烟中，枝枝春色同。颦眉照芳沼，著意拂香栊。含情不忍见，手弄千条线。弱线不禁吹，历乱花前飐。柔条易攀折，思远令心烦。花飞随风远，那能到塞垣。闻有新戍人，远寄一枝春。只恐寄到时，弃掷同妾身。,5
Qing,王广心,夏日招同毛子霞徐臞庵周金山赵双白张研铭汉度董苍水沈雪峰诸子集用双白韵,掉臂兵戈际，如君行路难。江山同放逐，歌哭互悲欢。市迹寻梅尉，乡心梦橘官。一身天地窄，只是酒乡宽。,6
Song,元在庵主人,石堂歌,吾斲石堂无变怪，土缶瓦鼓闲游戏。一钁相随万事空，十二时中牢捉系。牢捉系，不在三閒前后际。拍将两手笑呵呵，这个消息不容易。不容易，拈起石头拈不住，放下石头放不去。去与住，认取石堂门前路。不开窗，不闭户，塞破世界无觅处。煖则乘风凉则眠，烟霞云外朝还暮。朝还暮，不贪荣，不贪富，不恋妻帑及儿女。随缘自在度时光，看著古今都错误。皇天后土莫相瞒，翻来覆去能几许。前贤后圣说多般，千经万论从头注。渠不省，渠不悟，一任从渠失故步。我自知，我自顾，富贵浑如草头露。人与我，爱与妒，对境不生无喜怒。清凉世界乃吾台，是非海里终不觑。不向君王殿上行，不入豪家问尊贵。红妆艳粉任安排，誇逞从他斗能会。英雄强弱只一般，喽啰巧拙说甚彩。少年才子漫风流，绝代佳人臭囊袋。一息不来何所寻，万两黄金不容带。都是空，必竟败。唇锵舌剑递相欺，纵使金印如斗大。尽数收拾满仓箱，不知前面能几岁。一著错分明，输却无赢落。聚散还同浮水沤，顷刻之閒难捉摸。不向根基上乘寻，个个急后抱佛脚。早悟解，早悟解，不如石堂一大块。石堂坏时从他坏，这一大块元自在。坚且耐风霜，雪雨摧不碎。祁寒隆暑没遮栏，春去秋来任推载。四方八面透玲珑，石堂里面快活睡。觉后还将恁么时，撒手便行无布摆。,3
Song,王庭圭,清江留别任子严（并引）,正月下南昌，扁舟过玉梁。逢人问任子，迷路失仙乡。吾道今如此，斯文恐未亡。乌台千载话，他日自辉光。,3
Tang,王毂,秋（以下三首一作王睿诗）,蝉噪古槐疏叶下，树衔斜日映孤城。欲知潘鬓愁多少，一夜新添白数茎。,2
Qing,方殿元,章贡舟中作歌六首 其一,空谷号风呼雨入，四山水落千滩急。百丈逶迤不上船，石角飞湍何岌岌。徒御当餐投匕箸，榜人憔悴长裳湿。乱世天心不可知，归路迢迢百忧集。,6
Yuan,僧行端,维故人别墅,门径无尘有绿苔，东风落日旧曾来。白头道者今何在，一树樱桃花自开。,4
Ming,王珙,季秀轩诗,独怜栖隐处，晴色与春兼。山远青当牖，苔交翠入帘。移云岩树合，过雨涧泉添。何日携琴到，清吟兴不厌。,5
WeiJin,僧支遁,述怀诗二首 其一,翔鸾鸣昆崿，逸志腾冥虚。惚恍回灵翰，息肩栖南嵎。濯足戏流澜，采练衔神蔬。高吟漱芳醴，颉颃登神梧。萧萧猗明翩，眇眇育清躯。长想玄运夷，倾首俟灵符。河清诚可期，戢翼令人劬。,0
Yuan,吴全节,送虞伯生使蜀,送别应思旧所经，秦川花柳短长亭。三峰高拊仙人掌，万里先占使者星。锦水东流江月白，潼关西去蜀山青。当年不尽登临意，待尔重镌剑阁铭。,4
Song,丁宝臣,和慧山泉,谁识澄渊万古清，潢污扰扰谩纵横。出从山底应无极，流落人间自有声。江汉想能同浩渺，尘沙虽混更分明。从来旱岁为膏泽，安用茶经浪得名。,3
Yuan,牟巘,其三,红带承颜色，青霄奋翮时。犹寻云弁约，肯为水亭嬉。快婿岂娇客，老翁真小儿。五噫且勿作，举案乐齐眉。,4
Ming,王守仁,其五,僧屋烟霏外，山深绝世哗。茶分龙井水，饭带石田砂。香细云岚杂，窗高峰影遮。林栖无一事，终日弄丹霞。,5
Qing,王德溥,看山楼对雨,暑气全凭急雨收，望中景物接天浮。山含鳞甲迷千树，风吼熊罴撼一楼。土润不愁龟兆坼，池翻更爱縠纹稠。生涯自愧多慵放，欲荷蓑衣向陇头。,6
Tang,蜀太后徐氏,题金华宫,再到金华顶，玄都访道回。云披分景象，黛锁显楼台。雨涤前山净，风吹去路开。翠屏夹流水，何必羡蓬莱。,2
Qing,王誉昌,过东郊故园追和家大人韵,昔年亭馆筑城闉，此日重游自怆神。十亩仅传三世业，一身已作两朝人。门前碧草埋荒径，楼上青山认旧邻。记得趋庭分彩笔，也教题咏药栏春。,6
Yuan,朱梦炎,和颜子中韵,曾折蟾宫第一花，西风吹袂向天涯。班生万里空投笔，汉使三秋独泛槎。朔漠离愁成白发，南州乡梦起清笳。归来耻学梁江总，只傍青门学种瓜。,4
Ming,王淮,游东林山,具锦峰头搷下菰，睢雄树底数荣枯。落花烟冷烧丹灶，芳草云深卖酒垆。高塔守灯留独鹤，败祠衔鼓失群乌。秋风一片榴皮迹，零落祇园壁上图。,5
WeiJin,王嘉,歌三首 其一,金刀治世后遂苦。帝王昏乱天神怒。灾异屡见戒人主。三分二叛失州土。三王九江一在吴。馀悉稚小早少孤。一国二主天所驱。,0
Ming,方太古,书寒溪书屋壁,屋占桑麻半亩园，岁无车马与人喧。午凉树影圆浮地，夜静滩声直到门。万卷诗书销日月，一湾鸥鹭共朝昏。兴来蓑笠扁舟去，不亚浣花溪上村。,5
Tang,王绩,其二,羁旅滞胡中，思归道路穷。犹擎苏武节，尚抱李陵弓。漠北平无树，关南迥有风。长安知远近，徒想灞池东。,2
Qing,丁荣,减字木兰花 为席靖庵题吹箫图,流莺渐老。人生行乐应须早。柳媚桃夭。认取春光塞上娇。洞箫一曲。生绡貌出人如玉。莫奏清商。且尽尊前现在觞。,6
Ming,方应选,其四 仙人桥,行行涧畔北风萧，共诧神仙白玉桥。一自壶中寻日月，空留片石几人招。,5
Yuan,周密,仙霞岭次徐意一参政韵,不知天已近，但觉众山微。世道古来险，客行何日归。旧游青鬓改，故国白云飞。今日重登眺，悠然悟昨非。,4
Tang,岑文本,奉和正（一作元）日临朝,时雍表昌运，日正叶灵符。德兼三代礼，功包四海图。踰沙纷在列，执玉俨相趋。清跸喧辇道，张乐骇天衢。拂蜺九旗映，仪凤八音殊。佳气浮仙掌，熏风绕帝梧。天文光七政，皇恩被九区。方陪瘗玉礼，珥笔岱山隅。,2
Qing,方守敦,铁华以晚眺诗见示，自谓不减放翁，因和韵代简奉答,一鸣未得值孙阳，辛苦求诗敌老苍。匹练澄江秋兴好，西风落日雁天长。摩挲杜曲情千转，仿佛龟堂墨数行。萧瑟乾坤独吟眺，北窗空有梦羲皇。,6
Yuan,朝逯昶,登雪山,山高摩苍穹，积雪何年始。涧壑下萦回，水奔石齿齿。方夏偶经过，肌肤犹粟起。绝顶人莫升，仙灵应会此。,4
Ming,丘刘,其四,谁家玉笛暗飞声，总是乡关离别情。妾梦不离江上水，夜来还到洛阳城。,5
Tang,朱放,江上送别,浦边新见柳摇时，北客相逢只自悲。惆怅空知思后会，艰难不敢料前期。行看汉月愁征战，共折江花怨别离。向夕孤城分首处，寂寥横笛为君吹。,2
NanBei,萧纪,和湘东王夜梦应令诗,昨夜梦君归，贱妾下鸣机。悬知意气薄，不着去时衣。故言如梦里，赖得雁书飞。,1
Song,王士敏,绝命辞,此生无复望生还，一死都归谈笑间。大地皆为肝血污，好收吾骨首阳山。,3
Ming,文德翼,池口阻风,伸脚篷窗西日移，打头芦渚北风吹。沿城路僻多蚊蚋，到夏江深少蛤蜊。山色杳冥归谢朓，笛声惆怅忆桓伊。颓年自笑沧洲客，破浪那能万里期。,5
Yuan,宋本,其六,闽中父老白髭须，老子风流记得无。昔日郎君骑竹马，如今使者驾轺车。,4
Yuan,孔文卿,寄生草,仰面将高天问。英雄气怨上苍。问天公不曾天垂象。治居民不曾教居民荡。统三军不曾教三军丧。只落的满身枷锁跪厅前。却甚一轮皂盖飞头上。,4
Yuan,耶律楚材,其二,寂寞河中府，临流结草庐。开樽倾美酒，掷网得新鱼。有客同联句，无人独看书。天涯获此乐，终老又何如。,4
Ming,于鉴之,其六,嫩晴花气减衣天，静夜燔香月照烟。琴在暗床闻鼠过，石当虚牖见虫悬。委形笑我无名屈，宣发欺人不惑年。安得山林藏下士，风瓢闲处即栖禅。,5
Qing,王岱,寓刘储升江楼,出山犹胜住山幽，为爱君家江上楼。风送岸花粘客袂，雨来烟嶂压行舟。遥峰入幕青无已，野水平天稳不流。独有海翁机事绝，朝看沙鸟暮浮鸥。,6
Qing,尹会一,摊书,茅斋重整旧芸编，笔迹依稀认少年。零落几同书带草，搜罗曾费典衣钱。邺侯架上签应满，蒙叟薪中火漫传。老诵南陔真有味，诸孙倾耳更琅然。,6
NanBei,宗夬,别萧咨议（衍）,别酒正参差，乖情将陆离。怅焉临桂苑，悯默瞻华池。轻云流惠采，时雨乱清漪。眇眇追兰径，悠悠结芳枝。眷言终何托，心寄方在斯。,1
NanBei,萧察,咏百合诗,接叶有多种，开花无异色。含露或低垂，从风时偃抑。甘菊愧仙方，丛兰谢芳馥。,1
Song,王仲敷,南都赋,洛阳王仲敷侍亲客于宋十有馀年矣。宋，南都也，山川城邑、人物风俗、禽兽草木，博观而穷览，粗得其凡焉。因藉华阳先生、涣上公子为问答以赋。词曰：华阳先生与涣上公子步于西山之隈，环于竹圃之左，曰：「美哉邈乎，土地之沃，人物之夥也」！公子喟然叹曰：「先生睹斯而已，独不闻往者之事欤？上自五帝，中接三代，下讫汉唐，目击而可知，指陈而可喻，请为先生言之。于显乐国，在睢之阳，其地则宋，其分则房。夏豫、周青，秦砀、汉梁，带以黍丘之野，包以阏伯之疆。盟猪出其右，汳水更其旁。涣、谷、濊、睢、漻、涞、逐、黄。从横驰骛，源分派张。过乎陨石之野，径乎龙丘之冈，行乎钓台之渚，出乎谷城之塘。上接大河，通于银潢，下达涡泗，汇于淮湘。漰湱喾灂，淼淼洋洋。㵗㶔𤃫𣸎，潏潏汤汤。若乃历华里，经汋陵，乘襄坞，陟贯城，傍空桐而过沙随，阶鸿口而升横亭。伊高辛之帝子，主大火而修祀。鄙葛伯之仇饷，猗汤征之攸始。嘉微子之启封，卒继承于商氏。访桐卢之两门，孰世远而难纪。企蒙城之故邑，怀漆园之傲吏；登北冈而远瞰，想桥公之德懿。铭三鼎与征钺，曾馀光之未坠。仰子乔之飙驭，世独尚其丘坟。临绘水而徙倚，诵相如之高文；閟双庙之灵宇，钦张、许之威神。忠义焕乎日月，世弥久而逾新；英风激于万代，如想见乎其人。观山川人物之旧，才得其凡而略之，仆固未能详也。若宫室苑囿之盛，池沼台榭之广，侈靡誇前，光辉绝后，惟梁孝王有足称者，仆愿继其说，而先生自览其切焉。汉有天下，至文而昌，九族敦序，帝室以光。乃命子武，俾侯于梁。惟梁大国，城四十馀，北限泰山之险，西界高阳之墟。禦备东南，则九州之奥区焉；广衍沃壤，则天下之膏腴焉。于是舍大梁之故土，卜睢阳之新都。傍漻城而连属，起甬道以萦纡，外广池洫，内经郭郛，陋九筵与百堵，法上国之规模。发小鼓以始倡，下节杵而和之，流乐府而度曲，岂馀音之独遗？于是乃作曜华之宫，儗阿房与林光，郁正殿之𡸖蔂，巍然起乎中央，散彤彩而浩涆，复炜炜以煌煌。惊虬龙于金楹，乍矫首以腾骧，轩鸾翥于飞甍，欲乘风而下翔。历太阶之宝砌，骈璧瑛与玉珰，光陆离而眩目，足几往而徜徉。旁有曲室，后连洞房，叫窱窈窕，仰不见阳。列方疏而散骑，玉女睨而悠飏。又有宴间之馆，寔曰忘忧。文章灏博、卓落瑰奇者，萃乎其中。贡以文鹿白鹤，参以渌酃细柳，间以连璋沓璧，缀以清管弱丝。东苑望囿，三百馀里。鵔鸃𪆐𪈟，山鹊野雉，守狗戴胜，鸲鹆翡翠，声音相闻，翱翔往来，万端鳞崒，不可胜记。其木则柽松楩楠，楸梧柘橿，欃檀木栏，栟榈豫章，华枫翠槐，古桧朱杨，云封雾锁，临谷被冈。其果则楂梨梬栗，素奈朱樱，紫枣来禽，吴橘楚橙。其草则蕙若兰茝，蘼芜荪茏，杜蘅菥蓂，江蓠芎藭，庭蕉耸绿，阶药翻红。糅以忘忧合欢之嘉植，杂以避暑延寿之芳丛，芬芬馥馥，蒙蒙芃芃。其竹则筼筜籦䈽，𥳕䇙篈篃，疏篁密筱，布垄夹池，檀栾蓊茸，婀娜陆离，露滋雪映，风靡云披。于是乎复道连绵，亘数千步，飞阁层楼，动以百数。望平台与离宫，瞟眇忘其何所。中有百灵，烟岚奇秀，表以落猿之岩，环以栖龙之岫，既盘纡以茀郁，亦映带其左右。面百尺之深潭，濑鸣玉之清溜，升望秦之峻岭，怀故关而回首。维彼蠡台，在城之西，势千仞而崛起，岂终日之可跻？攀未半而神悸，意欲下而复迷。惊斗杓之頫逼，颀霓鬣之下垂，疑真仙之攸馆，非人寰之所栖。屹清冷之对峙，复偃蹇以穹隆。上凭危槛之峥嵘，恍忽不知其几重；下瞰清渊之澄澈，金碧倒影乎其中。旁接雁池，绿争漪涟，秋浪涨雨，春波拍天。鹤洲背其后，凫渚面其前。棹女讴而荡桨，渔人集而叩舷。水禽则有鸊鷉鸨鹢，鴐鹅鹭鸥，凫雏鹤子，鹄侣鸿俦，翱翔𦒆𦑇，载沉载浮，既瀺灂而随波，暂蜚鸣而惊舟。水草则有荐苧薠莞，蒹葭蒲蒋，白蘋绿荇，芡实莲房。雨濯干而增绿，风翍华而吐芳。王临是国，绰有馀闲，思游东苑，纵猎乎其间。于是乘雕玉之舆，驯黄袅之马，纷万骑之徒，骛千乘之驾，服太阿之雄剑，靡彩虹之珠旂，鸣和鸾以玲珑，翳羽盖以葳蕤。安国奉辔，严忌附舆，扈从横出，并山之隅。左许少，右专诸，依冈为罝，因川为渔。奋骇百兽，电激雷驱，扼雄螭，蹴豪猪，𨎥犀犛，辚麇麌，轹游巂，躏駏驉。弓不妄发，应声而殊；铤不虚掷，洞胸穿腢。山殚谷尽，孑然无馀。于是梁王弭节而还，容与委蛇，徘徊往来，其乐未衰，相与宾客，复游于雁鹜之池。登龙舰，飞凤盖，钓锦鳞，出文贝，弋白鹇，挂黄鹤，鸧鸹下，、卓落。薄暮日斜，俛仰极乐。获兽之多，弋禽之众，子虚之所遗，西宾之所略也。驰骋少怠，明日乃宴于平台。召相如，延邹、枚，绮席列，雕屏开，脍猩唇，炙豹胎，酌金浆之酎，觞缥玉之醅。吹紫凤之箫，击灵鼍之鼓，聆辽滇之歌，睇巴渝之舞。又有邯郸曼姬，燕代丽女，轻袪靓妆，绰约媚妩，明眸微睨，色授神予。于是众客皆醉，颓然忘归，浩歌起舞，献寿考无疆之诗曰：『君王渊穆德日跻，间暇游宴乐无涯。愿千秋兮万岁，常与日月争光辉』」。先生曰：「噫！公子何谓兹邪？若公子，所谓重耳而轻目，荣古而陋今，胶以人物之陈迹，炫以山川之旧经，又乌睹大宋之盛乎！夫大宋之开基也，肇自商丘，大启土宇。创洪图而遗亿代，一帝统而超邃古。万国被德泽，四裔畅皇武。西荡巴蜀，东澹海漘，北指幽蓟，南曜朱垠。天乙七十里而兴王，姬周三十世而卜宅，曾何足云！至于祥符之际，累盛而重熙，增太山之高，禅梁父之基。神祇安妥，日星光辉，宝符瑞应，萃乎斯时。于是巡方县，幸亳社，动天辂，备法驾，海夷献珍，黄云覆野。就见百年，存问鳏寡，明壹法度，赦宥天下。当是时也，翠华回驭，龙旆载扬，乃眷兹土，如归故乡。观紫气于芒山，辨白水于南阳，洒翔鸾之神翰，掞鸿藻之天章。于是建南京，陪上国，首诸夏，作民极，对列乎浚郊，相辉乎洛宅。颁庆洞开，归德峻峙。若阊阖之特闱，连馺娑与枍指。伟宫室之光明，仰觚棱之神丽。俭不至陋，奢不逾侈。旁立原庙，岿嶵穹崇。殿实有三，一祖二宗，显文谟而承武烈，弥万祀而无穷。观其英豪之域，冠盖相望，元勋隽老，五姓寔昌。蹈先生之学舍，溢诵声以洋洋。敬郑公之硕德，仰文正之馀芳。俯浪宕之旧渠，回伊洛之清流，酾江吴之漕粟，浮宝鹢之千舟。若乃昭仁、崇礼、回鸾、祥辉，连阛带阓，列隧通畿。万商千贾，鳞集羽归，星布纤丽，山积瑰奇，来不可抑，往不可羁。南獠蛮而东濊貊，纷大贝与明玑。其军旅则棘门细柳，连总百营，驭以骁将，厉以犀兵。时以蒐狝之际，阵以鱼丽之形。扼一都之冲会，耀万里之天声。其原野则田畴弥望，不可计数，浸以曜渔之源，被以沃壤之土。举趾即云，荷锄乃雨，芃芃离离，禾麦稷黍。其亭馆，内之则有流觞渌波，桧阴四合，照碧妙峰，武备道接；外之则有朝雨暮云，暖风残月。又有玉觞金缕，光华宴喜，嘶马落帆，芳草柳枝之列，联观光与望云，指中天之巍阙。其池沼则东西二湖，𭲟𭲟迢迢，水澄似镜，波泛如潮。窥驯鹭于别渚，识海雁于旧桥。尔乃金鱼分籥，玉麟剖符，命夫辅弼耆德，侍从鸿儒，镇抚东土，保釐此都。视先王之遗民，爱风俗之安舒。乘剸繁之多裕，觉坐啸而有馀。陟高台而环望，悟神意之自如；临绿水而暂止，疑放旷于江湖。若予之所举，仅知其髣髴，十分未得其一隅。吾子徒闻孝王之遗风旧迹，不睹大宋之丰功伟烈也；徒诧梁国故墟之名，不知艺祖兴王之实也；徒誇兔园之大、雁沼之广，不识原庙之尊、帝宫之美也。曜华故基，鞠为茂草，孰若都城佳气，郁与云翔；诸侯僭上，游宴无度，孰若天子巡守，动静有常；珍怪之玩，奇木异卉，孰若农夫之庆，黍稷稻粱」？先生之言未终，公子矍然若惊，惘然若醒，茫然若有所失者。既而幡然改曰：「鄙哉，予乎！嗟予舍近而取远，习迷而遂非，其亦久矣。先生博我以皇道，宏我以王圻，使数十年所眩曜，释焉无疑。仆虽不敏，请终身而诵之」。先生于是作歌以遗焉，其辞曰：翼翼神都，皇祖起焉。煌煌巍阙，真人巡焉。有睟其容，三殿位焉。于万斯年，天子明焉。,3
Tang,不详,鱼腹丹书①,九登龙门山，三饮太湖水。毕竟不成龙，命负张胡子。,2
WeiJin,许翙,茅保命吟,朝华焕晨井，九盖倾青云。前此圭璋庸，不识万流椿。解落倏欻顷，寅客何必人。,0
Tang,李白,赠孟浩然,吾爱孟夫子，风流天下闻。红颜弃轩冕，白首卧松云。醉月频中圣，迷花不事君。高山安可仰，徒此揖清芬。,2
Tang,朱放,留别刘员外,寥落穷秋九月天，风吹白雪起江边。岂意与君于此别，相看拭泪水潺湲。,2
Qing,王苏,除夕,过隙光阴逼岁除，宦情归计熟踌蹰。善和坊里谁寻醉，光范门前耻上书。濩落生涯千里外，昏黄镫火四更初。香消独展寒衾卧，雪窖冰天冷不如。,6
Yuan,李真人,菩萨蛮,还丹根蒂将何作。须凭金火相销铄。金火得长生。方成夫与妻。夫妻情重重。共隐真人洞。真洞约回期。天符来便归。,4
WeiJin,曹丕,于玄武陂作诗,兄弟共行游，驱车出西城。野田广开辟，川渠互相经。黍稷何郁郁，流波激悲声。菱芡覆绿水，芙蓉发丹荣。柳垂重荫绿，向我池边生。乘渚望长洲，群鸟欢哗鸣。萍藻泛滥浮，澹澹随风倾。忘忧共容与，畅此千秋情。,0
Yuan,甘瑾,公孙,跃马公孙氏，荆湖旧拓疆。函书邻好绝，陛戟霸图荒。城堞迷秋草，楼船散夕阳。龙文成五采，终古在芒砀。,4
WeiJin,张协,其六,朝登鲁阳关，狭路峭且深。流涧万馀丈，围木数千寻。咆虎响穷山，鸣鹤聒空林。凄风为我啸，百籁坐自吟。感物多思情，在险易常心。劫来戒不虞，挺辔越飞岑。王阳驱九折，周文走岑崟。经阻贵勿迟，此理著来今。,0
Yuan,元惠宗,句,鸟啼红树里，人在翠微中。,4
Song,王汶,寄葛元成,子规啼不歇，君向越山听。既已疏吟伴，谁当共酒瓶。松花全是粉，柳絮半为萍。自笑无生计，閒笺相鹤经。,3
NanBei,刘孝威,箜篌谣①,结交在相得，骨肉何必亲。甘言无忠实，世薄多苏秦。从风暂靡草，富贵上升天。不见山巅树，摧扤下为薪。岂甘井中泥，上出作埃尘。,1
NanBei,贺力牧,乱后别苏州人诗,徘徊睇阊阖，怅望机姑苏。慨矣嗟荒运，悲哉惜霸图。子常终覆郢，宰嚭遂亡吴。石陨星方暗，山崩川自枯。周京摧棫朴，汉社落枌榆。宫毁无巢燕，城空馀堞乌。兹邦号端委，多士自相趋。照庑同燕石，光车等魏珠。言离已惆怅，念别更踟蹰。若访任公子，求余东海隅。,1
NanBei,周弘正,于长安咏雁诗,南思洞庭水，北想雁门关。稻粱俱可恋，飞去复飞还。,1
Qing,王宁㷆,题友人野圃,野圃清还僻，临溪一径斜。晓声瓜架雨，秋色菜畦花。断岸欹荒树，新流露浅沙。时还招静侣，薄暮看残霞。,6
Yuan,王祯,水篣,瀑布中悬护土沙，飞流聚沫白生华。即看器用成天巧，积雪岩前走浪花。,4
Song,庐陵田父,题壁,云兮云兮，变化有神灵兮。捲起地下黄，飞去天上青兮。仙人乘云天尺五，借我清阴覆赤土。云间逍遥人间苦，年年苦时望君雨。,3
Song,王安石,舟中读书,冉冉木叶下，萧萧山水秋。浮云带田野，落日抱汀洲。归卧无与语，出门何所求。未能忘感慨，聊以古人谋。,3
Yuan,吴澄,燕城,燕络中原东北去，吴通上国古今奇。五千里外只如此，数百年来幸见之。吊望诸坟吾有泪，击渐离筑世无知。西山绵亘三关险，日日毡车铁马驰。,4
Yuan,吴会,登嵩山,兹岳冠神区，方中环四维。烟霞晨夕幻，曜灵东西驰。群峰万古石，芳树千年枝。山驻周王骏，途经汉帝辎。空岩答清啸，岂异三呼时。澹澹秋日光，漠漠寒云移。悲风振柯条，百草无葳蕤。孤征感节变，惝恍临路岐。回瞻北邙道，为咏游仙诗。子晋去不复，浮丘杳难追。何当从之游，服食恒在斯。,4
Ming,叶著,铜雀台,帐中歌吹惜红妆，话到西陵欲断肠。莫怪分香情缱绻，铜台片瓦亦鸳鸯。,5
Ming,王元俸,其十四,年少风流去不回，红颜白发递相催。误攻文学身空老，潦倒乾坤酒数杯。何处马嘶残麦长，一声蝉送蚤秋来。牵情景物堪惆怅，独抱瑶琴扫石台。,5
NanBei,王训,度关山,边庭多警急，羽檄未曾閒。从军出陇坂，驱马度关山。关山恒晻霭，高峰白云外。遥望秦川水，千里长如带。好勇自秦中，意气本豪雄。少年便习战，十四已从戎。昔年经上郡，今岁出云中。辽水深难渡，榆关断未通。折衔凌绝域，流蓬警未息。胡风朝夜起，平沙不相识。兵法贵先声，军中自有程。逗遛皆赎罪，先登尽一城。都护疲诏吏，将军擅发兵。平卢疑纵火，飞鸱畏犯营。轻重一为虏，金刀何用盟。谁知出塞外，独有汉飞名。,1
Ming,尹安性,失题,思乡日日自伤情，世虑栽培白发生。闻道南边兵未息，二更愁坐到天明。,5
Tang,一砵和尚,一砵歌,阿剌剌，闹聒聒，总是悠悠造末挞。如饥吃盐加得渴，枉却一生头戛戛。究竟不能知本末，抛却死尸何处脱。閒事到头须结撮，火落身上当头拨。莫待临时叫菩萨，大丈夫儿须豁豁。莫学痴人受摩捋，也系裹，也摆拨，也学柔和也粗粝，亦解剃头亦披褐，也学凡夫作生活。直言向君君未达，更作长歌歌一砵。多中少，少中多，莫笑野人一砵歌，缘持此砵度婆娑。青天寥寥月初上，此时境空含万象。几处浮生自是非，一源清洁无来往。莫谩将心学水泡，百毛流火无事交。不如静坐真如地，头上从他鹊作巢。万代金轮圣王子，只这真如灵觉是。菩提树下度众生，度尽众生不生死。真丈夫，无形无相大毗卢。尘劳灭尽真如在，一颗圆明无价珠。眼不见，耳不闻，无见无闻无不闻。从来一砵无言说，今日千言强为分。强为分，须谛听，人人总有真如性。恰似黄金在矿中，炼去金砂金体净。真是妄，妄是真，为求真妄更无人。将心不用生烦恼，衣食随时养色身。好也著，恶也著，一切不贪无染著。亦无恶，亦无好，一际坦然平等道。粗亦餐，细亦餐，莫学凡夫相上看。亦无粗，亦无细，上方香积无根蒂。坐亦行，行亦坐，坐死树是菩提果。亦无生，亦无死，三世如来总如此。离即著，著即离，实相门中无实义。不可离，不可著，何处更求治病药。语时默，默时语，语默寻踪无定所。亦无语，亦无默，莫唤东西作南北。嗔时喜，喜时嗔，我自降魔转法轮。亦无嗔，亦无喜，水不离波波是水。悭时舍，舍时悭，不离内外与中间。亦无悭，亦无舍，寂寂寥寥无可把。苦时乐，乐时苦，只个修行断门户。亦无苦，亦无乐，本来自性无缠缚。垢即净，净即垢，两边恶境无前后。亦无垢，亦无净，大千同一真如性。药是病，病是药，到头两事浑捻却。亦无药，亦无病，正是真如灵觉性。魔是佛，佛是魔，如影随形水上波。亦无魔，亦无佛，三界比来无一物。凡即圣，圣即凡，色里胶清水里咸。亦无凡，亦无圣，万行扫除无一行。真中假，假中真，自是凡夫起恶尘。亦无真，亦无假，若不呼时谁应者。本无姓，本无名，只么腾腾信脚行。有时市廛并屠肆，一叶莲花火上生。也曾策杖游京洛，身似浮云无住著。究竟从来是寄居，他方处处无缠缚。若觅戒，三毒药病何时瘥；若觅禅，我自纵横大可怜。不是狂，不是颠，在世间中出世间。时人不会此中意，打著南边与北边。若觅法，鸡足山头问迦叶。见说传衣在彼中，无心不用求某甲。若觅修，八万浮图何处求。只知黄叶上啼哭，不觉黑云遮日头。莫怪狂言无次第，筛罗渐入粗中细。只这粗中细也无，即是圆明真实谛。亦无真，但有名闻即是尘。若向尘中解真实，便是当来出世人。无造作，独行独坐空索索。无涅盘，本来生死不相干。直须省，莫谩将身入空井。无去也无来，明镜挂高台。侬家见解只如此，不用将心算劫灰。,2
Ming,丁鹤年,送二僧往浣花草堂度夏（济古舟新古铭二公皆浙东名僧也）,吟遍赤城霞，行行入浣花。为人无芥蒂，留客有瓜茶。寂寂先贤宅，堂堂古佛家。老怀因二妙，亦欲制袈裟。,5
Tang,元稹,咏廿四气诗 惊蛰二月节,阳气初惊蛰，韶光大地周。桃花开蜀锦，鹰老化春鸠。时候争催迫，萌芽㸦矩修。人间务生事，耕种满田畴。,2
Qing,王书升,访余湘帆不遇,风吹碧桃落，空山闻鸟啼。偶随流水去，已过石桥西。茅屋藏修竹，柴门隔小溪。岚光斜照里，回首白云迷。,6
Yuan,耶律柳溪,句,角端呈瑞移御营，扼亢问罪西域平。,4
Ming,尹体震,金山寺塔顶留题,风急乘舟破浪来，寺僧邀上最高台。云拖香阁浮空立，月照琼花入镜开。山势古今长作柱，潮声日夜似闻雷。登临正喜思乡望，况值新秋一雁哀。,5
Ming,尤侗,其二,都亭把酒送君归，渭水高堂志不违。筑圃正逢红稻熟，扶筇常看白云飞。未酬君命臣犹壮，暂解朝班世已稀。千里莼羹吴地远，自怜乡思欲沾衣。,5
Ming,王恭,送郑浮丘被诏重赴京师,关河残叶下，征棹复西游。远火台城迥，微霜禁苑秋。诏书天上出，宣室夜深留。浩荡论经史，时时近冕旒。,5
Tang,王泠然,句,林狖欺童子，山精试老僧。陈兵剑阁山将动，饮马珠江水不流。官微思倚玉，文浅怯投珠。,2
Qing,王芬,春闺怨,宿雨开晴晓，轻寒懒酿花。无如旧时燕，犹恋故人家。,6
Qing,王秉恩,其二,诗思浓于旨酒醇，吟怀不负海南春。荔支有味能留客，杨柳无情解送人。奇字天成歌福寿，幽居地好结朱陈。期君重晤汤湖上，负土归来作鲜民。,6
Yuan,李寿卿,油葫芦,想秦国雄兵似虎狼。在临潼筵会上。带云：当此一日。若不是我伍员呵。唱：怕不那十七邦公子尽遭殃。芊建云：将军有如此大功。那费无忌奸贼。反来害你一家。好是无礼也。正末唱：怎听他费无忌说不尽瞒天谎。着伍子胥救不得全家丧。也枉了俺竭忠贞辅一人。扫烽烟定八方。倒不如他无仁无义无谦让。白落的父子擅朝纲。,4
Song,鄱阳护戎女,望海潮,云收飞脚，日祛怒暑，新蝉高柳鸣时。兰佩紫囊，蒲抽碧剑，吴丝两腕双垂。闻道五陵儿。蛟龙吼波面，冲碎琉璃。画鼓声中，锦标争处飐红旗。使君冠盖追。正霞翻酒浪，翠敛歌眉。扇动水风生玉宇，微凉透入单衣。日暮楚天低。金蛇掣电漾，千顷霜溪。宴罢休燃宝蜡，凭月照人归。,3
Ming,王直,月下对酒,万里浮云尽，孤城画角残。月从今夜满，人在异乡看。隐隐关山远，凄凄风露寒。客愁难为减，应赖酒杯宽。,5
Ming,王以悟,送吴坚白归朱阳,自愧亦何得，高人辱远寻。联床经日久，看月每更深。几点忧时泪，百年为道心。明朝分袂去，谁更是知音。,5
Tang,白居易,食饱,食饱拂枕卧，睡足起闲吟。浅酌一杯酒，缓弹数弄琴。既可畅情性，亦足傲光阴。谁知利名尽，无复长安心。,2
Ming,尹耕,其六,王喜城边古废丘，金波泉涌夹城流。时危异姓能安汉，事去诸刘独拜侯。鼙鼓几遭豺虎急，山川曾入犬羊羞。石郎可是无长虑，直割燕云十六州。,5
Yuan,朱升,次韵牡舟,碧玉丛中锦绣堆，浓酣春日自低回。绝怜国色华中主，几费诗人洛下杯。清胜麝囊香乍拆，艳匀宫彩巧初裁。何时去作长安客，玩赏相随一笑回。,4
Qing,王昶,其四,才擅风骚体，名传翰墨场。经年空想象，远道各苍茫。暮雨江潮急，春阴驿路长。白沙官舍里，计日喜升堂。,6
Yuan,牟巘,其二,肮脏群飞外，康强七帙馀。耆年犹谨礼，细字每抄书。十载甘琳馆，三州奉板舆。挂冠天未可，双犊老康庐。,4
Tang,元阳子,其十一,含养天然禀至神，冲和之气结成身。富贵只缘怀五彩，心知铅汞共成亲。,2
NanBei,僧达摩,其二,心中虽吉外头凶，川下僧房名不中。为遇毒龙生武子，忽逢小鼠寂无穷。,1
Ming,叶子奇,湘中怨,帝车从此去，不见帝车回。日日登台望，湘江白浪来。,5
Yuan,吴先登,雁不传书,牧羝北海坚持节，射雁上林那得书。但使子卿归汉国，从教使者诳单于。,4
Yuan,吕诚,既白水轩,水轩如笠大，聊作一枝栖。晚饭长腰米，朝盘短股齑。江湖双短鬓，日月两醯鸡。徙倚郊原望，王孙草又迷。,4
NanBei,陆罩,闺怨诗,自怜断带日，偏恨分钗时。留步惜馀影，含意结愁眉。徒知今异昔，空使怨成思。欲以别离思，独向蘼芜悲。,1
Yuan,吴存,其三,倦坐聊分郑老毡，忘言自守子云玄。绕枝三匝违初志，上树千回忆少年。早不自知穷有鬼，吾今直以饮为仙。故人识我机心淡，远寄黄庭内景篇。,4
Qing,王玄度,八岩关,天险因时设，居然百二同。六师才出牧，一旅漫言功。草木愁烟里，车徒楚雨中。茫茫孤戍意，不敢泣途穷。,6
Qing,丁耀亢,久客浦城台使屡檄不放夜坐达旦,山城风雨夜寒侵，欹枕灯残耐苦吟。故国青山万里梦，老亲白发五更心。微官求劾身仍系，薄俗依人病转深。自拥孤衾愁达旦，卧听童仆有哀音。,6
Yuan,李延兴,出猎图,大漠阴风起，煌煌猎骑来。关弓霜月满，吹角塞云开。射虎惭无术，呼鹰谩有台。萧条空见画，粉墨乱尘埃。,4
Qing,丁中和,题黄鹤楼,十三年江海栖迟，壮心未已，穷达如有命，但求玉笛数声，吹破黄粱大梦；二千里庭闱远隔，客泪频挥，神仙若可接，只乞灵丹一点，长生白发老人。,6
WeiJin,潘尼,三月三日洛水作诗,晷运无穷已，时逝焉可追。斗酒足为欢，临川胡独悲。暮春春服成，百草敷英蕤。聊为三日游，方驾结龙旗。廊庙多豪俊，都邑有艳姿。朱轩荫兰皋，翠幕映洛湄。临岸濯素手，涉水搴轻衣。沈钩出比目，举弋落双飞。羽觞乘波进，素卵随流归。,0
Yuan,李真人,菩萨蛮,还丹火法将何作。初从复卦终于剥。旦暮用屯蒙。潜行造化工。进为春夏月。退象秋冬节。既未入坤宫。还丹道已穷。,4
Qing,方觐,七夕,佳时卧病更添愁，枕簟凉生觉早秋。荩箧尽教尘网遍，三年不上曝衣楼。,6
Tang,芙蓉古丈夫　毛女,其二,谁知古是与今非，闲蹑青霞与翠微。箫管秦楼应寂寂，彩云空惹薜萝衣。,2
Tang,于鹄,山中寄韦钲（一作证）,懒成身病日，因醉卧多时。送客出溪少，读书终卷迟。幽窗闻坠叶，晴景见游丝。早晚来收药，门前有紫芝。,2
Qing,方苞,赴热河晚憩溪梁,群山作秋容，萧然如静士。月出烟光融，山空疑远徙。解鞍步河梁，高天净无滓。傥值身心閒，景物睹尤美。因羡耦耕人，销声向云水。,6
NanBei,吴迈远,游庐山观道士石室诗（《诗纪》云。诗汇作江总者非。）,蒙葺众山里，往来行迹稀。寻岭达仙居，道士披云归。似著周时冠，状披汉时衣。安知世代积，服古人不衰。得我宿昔情，知我道无为。,1
Ming,王佑,次梧州,苍梧平远水如苔，日出官船荡桨开。五筦江从南海去，九疑山跨道周来。乘槎蜑户缘流住，输粟猺民出峒回。圣代分巡方遣使，咨询敢惮遍蒿莱。,5
Tang,克符道者,马祖麟,麟眠法苑分千叶，马踏曹溪迸万泉。古佛传中亲授记，月转碾破海中天。,2
Song,丁师正,其四,苦硬黄花节，霜枝香更清。乾坤一庞老，今古两渊明。白玉难重见，孤冰不复清。梦中期会面，雪涕话平生。,3
Yuan,周老山,和莲渠贫女吟,妾无千丈绳，双丸任渠奔。妾无一星金，竹笥空长存。孤灯耿寒绩，一春不出门。母家今何在，血染双啼痕。虽然贫不嫁，嫁了那忍言。古来惟玉奴，不肯负东昏。嗟哉市门倚，父母岂不恩。,4
Song,丁谓,梅,琼叶宫闱饰，瑶华乐府词。和羹资倚相，止渴济全师。七实连三实，南枝对北枝。同心将紫蒂，长恐失芳时。,3
Qing,方观承,闻族人奉诏出旗,忽听鸡竿下凤纶，衰门今荷主恩新。衔羁谢作髡钳侣，聚族重为里闬人。累困十年终见岘，网开三面正逢春。穷荒尚有孤臣泪，欲诉无因达紫宸。,6
Yuan,余诠,春梦轩,池青草色暖，蝶晓花枝满。花满复花飞，春归蝶亦归。蝶归春杳杳，春梦何时晓。推枕看东风，几人春梦中。,4
Tang,牛应贞,魍魉问影赋,庚辰岁。子婴沈痼之疾。不起者十旬。毁顿精神。羸悴形体。药物救疗。有加而无瘳。感庄子有魍魉责影之义。故假之为赋。庶解疾焉。魍魉问于予影曰。君英达之人。聪明之子。学包六艺。文兼百氏。赜道家之秘言。探释部之幽旨。既虔恭于中馈。又希慕于前史。不矫性以干名。不毁物而成已。伊淑德之如此。良精神之足恃。何故羸厥姿貌。沮其精神。烦冤枕席。憔悴衣巾。子惟形兮是寄。形与子兮相亲。何不诲之以崇德。而教之以自伦。异莱妻之乐道。殊鸿妇之安贫。岂痼疾而无生赖。将微贱而欲忘身。今节变岁移。腊终春首。照晴光于郊甸。动暄气于梅柳。水解冻而绕轩。风扇和而入牖。固可蠲忧释疾。怡神养寿。何默尔无营。自贻伊咎。仆于是乃勃然而应曰。子居于无人之域。游乎魑魅之乡。形既图于夏鼎。名又著于蒙庄。何所见之非博。何所谈之不长。夫影依日而生。像人而见。岂言谈之足晓。何节物之能辨。随晦明以兴灭。逐形骸以迁变。以愚夫畏影。而蒙鄙之性以彰。智者视阴。而迟暮之心可见。伊美恶兮由已。影何辜而遇谴。且予闻至道之精窈兮冥。至道之极昏而默。达人委性命之修短。君子任时运之通塞。悔吝不能缠。荣曜不能惑。丧之不以为丧。得之不以为得。君子何乃怒予之不赏芳春。责予之不贵华饰。且吾之秉操。奚子智之能测。言未卒。魍魉惕然而惊。歘尔而起曰。仆生于绝域之外。长于荒遐之境。未晓智者之处身。是以造君而问影。既谈元之至妙。请终身以藏屏。,2
Yuan,周权,答张渭滨,与子三年别，相思日几回。携琴松下石，沽酒陇头梅。驿远诗难寄，山深雁不来。渭滨千亩竹，瞻溯重徘徊。,4
NanBei,江总,侍宴玄武观诗,诘晓三春暮，新雨百花朝。星宫移渡䍐，天驷动行镳。旆转苍龙阙，尘飞饮马桥。翠观迎斜照，丹楼望落潮。鸟声云里出，树影浪中摇。歌吟奉天咏，未必待闻韶。,1
Tang,李邕,春赋,肇木德以周仁。启春生而赋质。二仪泰而广运。三正合而元吉。和气霭兮充宇。光风浏兮被物。岂因时而则舒。亦乐道而奚恤。我圣君大抚万国。肆觐偫后。受天之禧。嘉岁之首。文物粲于南宫。兵戈森于北斗。揽百辟以同心。贡千春之遐寿。于是明诏有司。摅求时令。迈惟一之德。究吹万之性。剿土木之庶功。阜稼穑之勤政。畋渔止杀。狴牢复命。至若固阴往闭。蛰户未开。蛇盘地蓄。燕伏岩猜。穴蚁敛翼。冰鱼鼓鳃。蠢蠢宛委。戢戢低徊。迟击蒙兮久矣。耿献岁兮悠哉。谓将死而没代。俄作解而惊雷。廓视听于元壤。脱飞骛于焚莱。瞰青阳以书物。事白日而登台。观乎旬时甫田。宿昔曾薄。惊洪涛之神用。伟元化之工作。卷山河之变衰。置天地之和乐。律何谷而不暄。光何容而不灼。植也知归。动焉咸若。尔乃杨回曲沼。李杂芳园。条烟浓而曳地。花锦缛而当轩。玉颜景照。罗袂风翻。惋良人之愆信。省贱妾而衔恩。蝶栩栩兮梦感。鸟嘤嘤兮思存。戛瑶柱以絙瑟。引金斝而浮樽。俯侯轩而下泣。眙韶物而何言。借如老军追虏。远使穷河。宵驱鸟逝。野次星罗。冰皑皑而雪下。风飒飒而霜过。迟日一煦。挟纩尝多。遣畴岁之寒栗。袭初节之妍和。千岩为之动色。万壑为之流波。将回辔而秦望。请举手而豳歌。则有第高公族。鼎贵侯家。丹楼缠于御道。画阁耸于朝霞。明珠买妾。黄金掷蛙。列行游衍。直视骄奢。誇浮云之宝骑。顿流水之香车。漫平郊而藉草。总上苑而观花。飞鞭蹴鞠。旋舞琵琶。麾戚里之途远。驻长安之日斜。岂知夫东门在野。北渭需沙。散归閒之邵父。隐养正之姜牙。趣下里之潦倒。諠乐士之繁华。苟炙背而垂钓。但开田而种瓜。,2
Qing,王志鳌,自龙泉乘车由双峰至香岩寺,西阁踟蹰别，出门趣更真。云飞知送客，花笑欲留人。径转泉声细，车停鸟语新。遥看仙境出，掩映别嶙峋。,6
Song,王齐愈,其三 戏成六首,兽喷香缕飞长昼。昼长飞缕香喷兽。迎日喜葵倾。倾葵喜日迎。卷帘双舞燕。燕舞双帘卷。清簟枕钗横。横钗枕簟清。,3
Yuan,杜仁杰,雪后书事,雪罢山原净，日晴风景新。一川花气午，万壑水声春。天地开华国，关河失战尘。无边春色里，惆怅独行人。,4
WeiJin,阮籍,其十三,湛湛长江水，上有枫树林。皋兰被径路，青骊逝骎骎。远望令人悲，春气感我心。三楚多秀士，朝云进荒淫。朱华振芬芳，高蔡相追寻。一为黄雀哀，涕下谁能禁？,0
Ming,王野,江口待友不至,愆期昧所适，江口独徘徊。看桥屡人度，立岸几帆开。渺漫秋潮上，飞鸣夕鸟来。坐沙频画字，烟树日轮颓。,5
Tang,朱放,山中谒皇甫曾,寻源路已尽，笑入白云间。不解乘轺客，那知有此山。,2
Yuan,王晔,笑和尚,我我我不恋你居兰堂住画阁。我我我不恋您列鼎食重裀卧。我我我不恋您那雪花银三十个。媒婆云：那周公算的好周易课。只有他家大官人晓得。再不传别人的。姐姐。你过门之后。他还要传这周易课与你哩。正旦唱：他他他论阴阳少讲习。我我我论卦爻多参破。休休休我根前做推媒婆跌科唱还卖弄甚么周易的课。,4
WeiJin,陆机,太山（乐府作泰。）吟,太山一何高，迢迢造天庭。峻极周已远，曾云郁冥冥。梁甫亦有馆，蒿里亦有亭。幽涂延万鬼，神房集百灵。长吟太山侧，慷慨激楚声。,0
WeiJin,闾丘冲,三月三日应诏诗二首 其一,暮春之月，春服既成。阳升土润，冰涣川盈。馀萌达壤，嘉木敷荣。后皇宣游，既宴且宁。光光华辇，诜诜从臣。微风扇秽，朝露翳尘。上荫丹幄，下藉文茵。临川挹盥，濯故洁新。俯镜清流，仰睇天津。蔼蔼华林，岩岩景阳。业业峻宇，奕奕飞梁。垂荫倒景，若沉若翔。,0
Ming,尹昉,挽月沙先生 其一,道为三师重，名因哲匠高。诗书百工止，经济一生劳。江汉无涯涘，云霄见羽毛。翩然乘化去，到此是英豪。,5
Song,丁谓,兰,彼羡南陔子，其谁粉署郎。渥丹承露彩，绀绿泛风光。屡结骚人佩，时飘郑国香。何须寻九畹，十步即芬芳。,3
Song,王冲,次韵范公（仲淹）游云门,高蹑五云堆，平看万象开。樵风溪路远，华雨梵天来。刹倚三峰直，钟传万壑回。叨陪上方燕，依约近中台。,3
Song,净圆,望江南 其九,西方好，七宝甃成池。四色好华敷菡萏，八功德水泛清漪。除渴又除饥。池岸上，楼殿势飞翚。碧玉雕栏填玛瑙，黄金危栋间玻璃。随处发光辉。,3
Ming,方拱乾,放雉,万物爱生还，凌霄刷羽翰。自经罗网苦，益觉地天宽。文采无夸耀，飞翔得便安。故山谐伴侣，不羡女床鸾。,5
Qing,于云赞,溇澧亭联,槛外不离云五步；窗中常得月三分。,6
WeiJin,陶潜,九日闲居并序,世短意恒多，斯人乐久生。日月依辰至，举俗爱其名。露凄暄风息，气澈天象明。往燕无遗影，来雁有馀声。酒能祛百虑，菊解制颓龄。如何蓬庐士，空视时运倾！尘爵耻虚罍，寒华徒自荣。敛襟独闲谣，缅焉起深情。栖迟固多娱，淹留岂无成？,0
Tang,丘为,渡汉江（一作戴叔伦诗，题作江行）,漾舟汉江上，挂席候风生。临汎何容与，爱此江水清。芦洲隐遥嶂，露日隐孤城。自顾疏野性，难忘鸥鸟情。聊复与时顾，暂欲解尘缨。跋涉非吾愿，虚怀浩已盈。,2
Song,王献臣,泗州山,大石小石皆罗列，造化安排非人设。覆者如轩深者洞，方者如屏平者席。可以安尊罍，可以横琴瑟。天边乌兔眼前飞，海上波澜掌中白。,3
Yuan,吴氏女,木兰花慢 和郑禧,看红笺写恨，人醉倚，夕阳楼。正故里梅花，才传春信，先认儒流。此生料应缘浅，绮窗下、雨怨共云愁。如今杏花娇艳，珠帘懒下银钩。丝萝乔树欲依投。此景两悠悠。恐莺老花残，翠嫣红减，辜负春游。蜂媒问人情思，总无言、应只自低头。梦断东风路远，柔情犹为迟留。,4
Tang,僧玄泰,畬山谣,畬山儿，畬山儿，无所知，年年凿断青山嵋。就中最好衡山色，杉松利斧摧贞枝。灵禽野鹤无因依，白云回避青烟飞。猿猱路绝岩厓出，芝术失根茅草肥。年年斫罢仍再锄，千秋终是难复初。又道今年种不多，来年更斫当阳坡。国家寿岳尚如此，不知此理如之何。,2
Yuan,汪广洋,月夜同诸友酌,休拨紫檀槽，且倾黄浊醪。凉天兼得月，我辈复持螯。彭蠡一杯大，匡庐半壁高。竹林潇洒地，应有醉山涛。,4
Ming,王铎,故园,转眼天寒气不齐，归心安敢说羁栖。故园墙北开梅蕊，几日河南罢鼓鼙。邙岭扑天余石马，巩云裹雪暗龙溪。新兵闻道三秦胜，次第兴师扫蒺藜。,5
Ming,释方泽,杪春同诸友赴彭比部南湖之游遂眺烟雨楼得开字,烟雨楼前霁景开，乘风相与步虚来。湖光倒写云天入，海气平浮岛屿回。杯到欲辞花更舞，春归不尽鸟还催。兰桡向晚歌声发，总是清朝白雪才。,5
Ming,王守仁,其二,大隐真廛市，名园陋给孤。留侯先谢病，范老竟归湖。种竹非医俗，移山不是愚。对时存燮理，经济自成谟。,5
Song,立斋,沁园春 寿白侍从八十,表表耆英，松柏贞刚，冰霜洁清。正持囊紫禁，急流勇退，步角巾绿野，闲处安身。里社鸡豚，家山猿鹤，物我相忘法从荣。东溪畔，似非熊尚父，在渭之滨。闲来袖手梅亭。似桃李纷纷谷自春。算高风难进，缙绅楷式，颓波屹立，乡曲仪刑。厚德清名，疏星碧落，屈指如公今几人。无他祝，但似山难老，镇压嚣尘。,3
Yuan,观音奴,赈宁陵,春蚕老后麦秋前，驰驿亲颁赈济钱。属邑七城蒙惠泽，饥民万口得生全。荒村夜月闻舂杵，破屋薰风见灶烟。圣主仁慈恩似海，更将差税免今年。,4
Ming,方以智,看月,一片钟山月，那从岭外看。昔尝临北阙，今独照南冠。万里天难问，三更影易寒。梦中儿女路，莫忆旧长安。,5
Tang,佚名,青海卧疾之作 其二,邂逅遇迍蒙，人情讵见通？昔时曾虎步，即日似禽笼。有命如朝露，天依类断蓬。缅怀知我者，荣辱杳难同。,2
Song,王存,子陵钓台,严公英魄去何之，江上空馀旧钓矶。古木苍烟鸲鹆噪，清波白石鹭鸶飞。山中秋色香粳熟，垄下朝寒赤鲤肥。何事夷齐耻周粟，一生憔悴首阳薇。,3
Ming,僧文贞,荅蒯周生,秋来情况淡无滋，一枉缄题慰所思。不改长贫存旧友，却经久病识新医。形疏现影何殊鹤，发短蒙头乃类丝。枫叶湖边霜待月，相期莫漫又愆期。,5
Qing,王于臣,满江红 饮张登子南华馆,画舸频移，早近是、园亭秋色。门启处，临流小阁，野花幽绝。曲槛回廊堪坐啸，一声啼鸟悠然别。更环山，面面翠崚嶒，螺千结。芳树下，藤萝折。云根罅，苔痕缺。人生行乐耳，悲歌奚益。徙倚竟忘归路远，松边疑有微茫月。把清尊、谁是倦游人，江南客。,6
Yuan,朱梦炎,钱塘二首 其一,万户烟销一镜空，水光山色画图中。琼楼燕子家家酒，锦浪桃花岸岸风。画舫舞衣回暮景，绣帘歌扇露春红。苏公堤上垂杨柳，尚想重来试玉骢。,4
Yuan,安熙,清明日大雪饮斋中,不愁饥苦互相侵，念此愆阳与伏阴。饮系经纶须畅饮，斟存燮理要平斟。舞雩自有春风乐，茅屋难忘魏阙心。杯酒空持讵能醉，商歌聊尔发悲吟。,4
Qing,方尔谦,挽袁世凯某夫人联,惟母乃邦人所瞻，子孙众多，为颂雅南无愧色；忆昔待蒙师以礼，岁时馈问，至今肴核有余甘。,6
Yuan,尚仲贤,上小楼,你道是精神抖擞。又道是机谋通透。雄信兵来。索要相持。你合承头。想着你单鞭的。拿敬德。这般誇口。又何况那区区洛阳草寇。,4
Yuan,房皞,次前韵寄王升卿,谷口人家十二三，家家窗户得晴岚。千章云木秀而野，一脉流泉清且甘。徇俗到头终是病，耽书自古不名贪。作诗为问东溪友，樽酒何时惬笑谈。,4
Qing,王烻,谢曾宾谷运使刻先侍御兄诗集,孔融座上本萧条，张劭坟头更寂寥。海内何人求谏草，江干有客识诗瓢。封函远寄非前诺，酹酒长吟当大招。留取一编问千载，此情未觉古人遥。,6
Tang,牟融,赠韩翃,京国久知名，江河近识荆。不辞今日醉，便有故人情。细雨孤鸿远，西风一棹轻。暂时分手去，应不负诗盟。,2
Ming,王英,仁宗昭皇帝挽词,岁晏桥山路，风凄薄暮天。珠襦函夜月，石马锁寒烟。尊谥高千古，陵祠享万年。遗民念恩泽，犹想奏薰弦。,5
Qing,丁玮,题吴敬夫岁寒三友集四首 其一,无那烟花六代愁，山温水软帝王州。破残满把伤心泪，法曲凄凉菊部头。,6
Ming,叶颙,己酉新正,天地风霜尽，乾坤气象和。历添新岁月，春满旧山河。梅柳芳容稚，松篁老态多。屠苏成醉饮，欢笑白云窝。,5
Yuan,吴讷,泊舟黄鹤楼下与伯京先生别,登高赋《鹦鹉》，不放酒杯停。城入汉江黑，楼吞荆树青。乾坤事争战，南北感漂零。去路万馀里，明朝过洞庭。,4
Ming,丁晋,马衔风雪,风捲瑶花苦作寒，皑皑深覆马衔山。溪流呜咽空闻响，石磴嶙峋不可攀。短策寻梅何处得，孤舟载鹤几时还。皋兰在望无多远，楼阁参差杳霭间。,5
Ming,王弘诲,其三,世网辞朱绂，田家爱素风。隐应容傲吏，仕不废明农。经术慵何补，文章老未工。南枝怜越鸟，飞绝海天空。,5
Ming,方沆,次长沙怀贾太傅,楚云万里望京华，贾传南迁路未赊。谁料逐臣今更远，春风三月过长沙。,5
Ming,王希文,其五 沙井龙涎,昆崙出阿耨，星宿透河源。峡度鸳鸯起，龙从山水旋。清香流翰墨，爽气润芸荪。五曜联东井，占沙应此圆。,5
Qing,于式枚,其八,草檄题诗意若何，百年心事足悲歌。新书甲乙编南部，奇策纵横画北河。宣室鬼神原恍惚，梁园宾客竟蹉跎。何从更觅封侯印，付与温岐哭逝波。,6
Qing,毛澄,晚行平羌江上,浅草平沙极目秋，回头步步看乌尤。沿山獠洞如方屋，拂水神龛似小舟。人去天边高过树，江从霜后酽于油。大峨渐近风逾冷，短笛巴歌尽是愁。,6
Yuan,王构,龙安,下马龙安寨，仙人五字诗。白云君去后，翠巘我来时。异代恍神遇，百年劳梦思。山阴已陈迹，俯仰重嗟咨。,4
Yuan,吉雅谟丁,鹤年弟尽弃纨绮故习清心学道特遗楮帐资其澹泊之好仍侑以诗,谁捣霜藤万杵匀，制成鹤帐隔尘氛。香生芦絮秋将老，梦熟梅花夜未分。枕上不迷巫峡雨，床头常对剡溪云。竹炉松火茶烟暖，一段清贞尽属君。,4
Ming,毛一公,其三,世事滔滔逝若流，矶头水落洞庭秋⑥。强开笑口招黄鹤，慵把机心駴白鸥⑦。,5
Yuan,任士林,送许君实同知之任乡邦因简于有卿知州,一出已十载，江流只目前。家乡荒政日，客路独醒年。南郡碑钱远，东山屐藓圆。归心随使鹢，漠漠海云边。,4
Ming,丁玑,凌元洞 其一,野日春正暝，山云午犹湿。布谷不停声，人人荷锄立。,5
NanBei,王台卿,山池应令诗（《诗纪》云。和简文。）,历览周仁智，登临欢豫多。穿渠引金谷，辟道出铜驼。长桥时跨水，曲阁乍临波。岩风生竹树，池香出芰荷。石幽衔细草，林末度横柯。,1
NanBei,陆倕,其六,景属遵暮，惟时栗烈。夜露方涂，朝流己折。铿锵萃止，肃雍在列。顾省无庸，徒然浮窃。,1
Tang,病狂人,其二,五灵华，晓玲珑，天府由来汝府中。惆怅此情言不尽，一丸萝卜火吾宫。,2
Song,王十朋,送陈商霖,相逢犹未款，作别太匆匆。日落江东莫，人归冀北空。音尘应暂隔，谈笑更谁同。回首箫峰外，明朝我亦东。,3
NanBei,江洪,其三,北牖风摧树，南篱寒蛩吟。庭中无限月，思妇夜鸣砧。,1
Yuan,李庭,满庭芳 冀德修生朝,燕寝凝香，金貂贳酒，挽将天上春回。踵门为寿，尽道谪仙才。谁识元龙豪气，沈雄自、湖海中来。十年梦，新亭风景，惟有岁寒梅。老来。须共约，凤皇山下，竹杖芒鞋。要从今浇下，胸次崔嵬。酿取周郎醇酎，更休用、桃李传杯。衡门外，柘荆尚在，千岁看花开。,4
Song,方仲荀,虎丘,海涌起平田，禅扉古木间。出城先见塔，入寺始登山。堂静参徒散，巢喧乳鹤还。祖龙求宝剑，曾此凿孱颜。,3
Song,孔平仲,清晖馆,湖山秀气合，庭榭绿阴初。吹腊新尝酒，鸣榔旋取鱼。青规谏官疏，丹毂使臣车。醉尉无仪检，将军莫怪渠。,3
Song,王禹偁,东邻竹,东邻谁种竹，偏称长官心。月上分清影，风来惠好音。低枝疑见接，迸笋似相寻。多谢此君意，墙头诱我吟。,3
Yuan,李孝光,次萨郎中题铁塔寺壁,平生谢太傅，胜日得重临。地势吞吴尽，江流入楚深。金汤非旧国，栋宇尚青林。野露漙黄菊，独为游子吟。,4
WeiJin, 无名氏,其二 羽铎舞歌,昔在浑成时。两仪尚未分。阳升垂清景。阴阴兴浮云。中和合氛氲。万物各异群。人伦得其序。众生乐圣君。三统继五行。然后有质文。皇王殊运代。治乱亦缤纷。伊大晋。德兼往古。越牺农。邈舜禹。参天地。陵三五。礼唐周。乐韶武。岂惟箫韶。六代具举。泽沾地境。化充天寓。圣明临朝。元凯作辅。普天同乐胥。浩浩元气。遐哉太清。五行流迈。日月代征。随时变化。庶物乃成。圣皇继天。光济群生。化之以道。万国咸宁。受兹介福。延于亿龄。,0
Qing,文廷式,养疴有作,削迹归南国，劳精溯北风。我原无病病，世孰不穷穷。白璧诚无点，青云道自崇。横流方未已，讵敢息微躬。,6
Yuan,任士林,重游升元归寄陈道士,独往有所适，重来兴未穷。苍云山色外，晴日树声中。世亦思遐举，吾方抱屡空。平生司马约，回首起玄风。,4
Ming,卞季良,次中虑病中诗韵,羡子有幽兴，门閒无马蹄。人愁芳草遍，鸟去晚云低。旧酿吟馀酌，新诗病里题。嗟余独何事，役役走东西。,5
Tang,吕从庆,冬尽,一年惟腊在，忽忽又将央。雪重庭枝折，风轻径蕊香。感时空有恨，留岁竟无方。老矣当樽客，他乡作故乡。,2
NanBei,刘峻,自江州还入石头诗①,鼓枻浮大川，延睇洛城观。洛城何郁郁，杳与云霄半。前望苍龙门，斜瞻白鹤馆。槐垂御沟道，柳缀金堤岸。迅马晨风趋，轻舆流水散。高歌梁尘下，縆瑟荆禽乱。我思江海游，曾无朝市玩。忽寄灵台宿，空轸及关叹。仲子入南楚，伯鸾出东汉。何能栖树枝，取毙王孙弹。,1
Ming,王问,谒功臣庙,清高崇庙貌，阶下礼元公。佐圣恢皇造，同心缵武功。裔封垂帝德，岁荐启祠宫。会睹过周历，栖神万树中。,5
Yuan,朱善,舟中书所见 其一,五牛牵一车，四牛曳一犁。耕田不费力，运物岂愁迟。露冷草枯候，天寒稻熟时。农家享快乐，父子共熙熙。,4
Yuan,王仲文,三煞,则合将艳醋儿泼得来匀匀的润。则合将粗纸儿搭得来款款的温。为甚来行凶。为甚来起衅。是那个主谋。是那个见人。依文案本。遍体通身。洗垢寻痕。若是初检时不曾审问。怕只怕那再检日怎支分。,4
Ming,尹顺之,人日,辛未王正月，坡山草莽臣。三年犹作客，七日复为人。倚伏悲前事，荣枯有此身。羡他残雪里，梅柳已知春。,5
Yuan,王去疾,菩萨蛮 虫枭矶,吴波深处波声急。栏干下瞰鱼龙宅。江北与江南。斜阳山外山。十洲三岛地。梦里身曾至。今日醉危亭。神仙邀我盟。,4
Ming,史元中,农舍,布谷声声叫脱裈，一犁春雨绿杨村。年来底事催租吏，未到秋成夜打门。,5
Ming,丘浚,都下逢友人问讯,京国忽相见，苍茫问起居。如何三载别，不寄一行书。共讶鬓毛改，自怜生计疏。故人应笑我，未得赋归欤。,5
NanBei,谢灵运,邻里相送至方山诗,只役出皇邑，相期憩瓯越。解缆及流潮，怀旧不能发。析析就衰林，皎皎明秋月。含情易为盈，遇物难可歇。积痾谢生虑，寡欲罕所阙。资此永幽栖，岂伊年岁别。各勉日新志，音尘慰寂蔑。,1
NanBei,沈炯,赋得边马有归心诗,穷秋边马肥，向塞甚思归。连镳渡蒲海，束舌下金微。已却鱼丽阵，将摧鹤翼围。弥忆长楸道，金鞭背落晖。,1
Yuan,宋禧,赠岑敬先,不见岑徵士，惊心忽二年。三山新岁到，一棹旧情牵。执绋哀吾母，通家见汝贤。相过不相遇，邂逅在梅川。,4
Tang,李百药,送别,眷言一杯酒，悽怆起离忧。夜花飘露气，暗水急还流。雁行遥上月，虫声迥映秋。明日河梁上，谁与论仙舟。,2
Yuan,朱浚,句,西风落叶长安梦，晚节寒花老圃心。玉帐分兵赋采薇，梅华吹雪上戎衣。将军意气中流楫。丞相功名采石矶。金寒霜气山无虎，剑动星光水有龙。皇帝当年第九春，宫符仍诏刻麒麟。军咨祭酒金台夜，国子先生铁璧人。落花水煖千船聚，芳草春深一鹤归。米车已过尘迷路，渔网才收月满船。海燕故人意，杜鹃游子心。故里千山隔，终年一字无。,4
Yuan,石子章,后庭花,金垆焚宝烟。瑶琴鸣素弦。无非是流水高山调。和那堆风积雪篇。端的这五音全。我可便轻弹一遍。对清宵明月前。更行人迹杳然。正泠泠指下传。百般的声不圆。怎么百般的声不圆。,4
Yuan,汪鑫,贽徐容斋宪使,桃花深处是吾庐，半世豪华等传车。梦断旧蕉曾有鹿，歌残长铗信无鱼。愁吟独感庚寅赋，归去重寻甲子书。圣代喜无封禅事，空山容得病相如。,4
WeiJin,韦昭,其五 秋风,秋风扬沙尘。寒露沾衣裳。角弓持弦急。鸠鸟化为鹰。边垂飞羽檄。寇贼侵界疆。跨马披介胄。慷慨怀悲伤。辞亲向长路。安知存与亡。穷达固有分。志士思立功。思立功。邀之战场。身逸获高赏。身没有遗封。,0
Song,上官均,叶祖洽墓铭,惟士狃常，文弱而弊。纂组葩华，寖失根柢。神宗独运，以古为制。章明六经，策以经济。惟公裒然，眇视侪类。放词汪洋，克当帝意。声名伟如，多士嗟喟。峻陟蓬山，炳焕即位。出殿侯方，入联近侍。天官之宗，权衡百吏。帝咨其人，惟公之试。有谋必陈，有作必遂。峙立孤骞，弗倾弗倚。俗方喜同，公则弗随。众为逊恭，公以简持。安于誉诽，自信不疑。投閒缀书，研道之微。尚期奋飞，为国之毗。孰云其亡，士友嗟欷。年岂不多，大位克跻。有郁其中，不究其施。勒铭幽宫，以永其垂。,3
Yuan,栯堂,题径山（见《径山志》。）,攀萝扪石上崔嵬，为访名师特到来。碧眼望穿红日际，青鞋蹋破白云堆。松涛振壑鸣天籁，瀑布舂岩动地雷。好境自然尘世别，何须海上觅蓬莱。,4
NanBei,宗懔,麟趾殿咏新井诗,当为醴泉出，先令浪井开。铜新九龙殿，石胜凌云台。,1
Yuan,林景熙,道中,程入江乡宿，新炊饭带沙。乱山愁外笛，孤驿梦中家。野水平菰叶，春风足楝花。西来三两客，闲说旧京华。,4
Yuan,李孟阳,寄西涧上人,猎猎雁秋阑，寒轻点鬓班。书声一楼竹，诗思两桥山。白鹤延翁老，青猿迓客闲。雪睛楼有信，携月度云间。,4
Ming,王应莘,怀仙志,江干握别思依依，惆怅佳人去不归。鸾镜冷抛孤影没，雀台深锁旧踪稀。愁闻野鸟哀明月，忍见闲花送夕晖。瞻望至今嗟弗及，挥毫空有泪沾衣。,5
Ming,僧文湛,题画,渡口渔家对碧峰，柴门半掩落花风。钓船日暮不归去，閒在江南细雨中。,5
Ming,王景,送别,统师靖百蛮，鸟道行踪绝。白气宵贯斗，游龙晓驰铁。层缡无曳云，空江有寒月。肃肃旋车轸，悠悠荡旌节。古驿千树梅，花开夜来雪。持此滇南春，相从待明发。,5
Tang,何光远,伤春吟,檐上檐前燕语新，花开柳发自伤神。谁能将我相思意，说与江隈解佩人。,2
Tang,王福娘,问棨（一作题红笺上）诗①,日日悲伤未有图，懒将心事话凡夫。非同覆水应收得，只问仙郎有意无。,2
Qing,水卫,桃源舟中,万山历尽一江平，天许乘风破浪行。沅水已过湘水近，滇云遥隔楚云生。沿溪渔父频回棹，夹岸桃花半落英。我欲泊舟寻大隐，仙源鸡犬莫相惊。,6
Song,毛直方,其二,花开能夜合，草发解宜男。对花今有恨，见草祇应惭。,3
Tang,白元鉴,大涤洞①,灵山实秀德，仙圣杳难亲。水溜空沿石，云扃不见人。川原世上异，日月洞中春。欲出虚无境，应修有待身。,2
Ming,尹明翼,二月六日友人返白沙时予以试事归,未践匡庐约，如何返白沙。桃花留客梦，柳色送归槎。铗吼春江雨，囊分晚岭霞。丈夫应有事，不为种桑麻。,5
NanBei,周弘正,名都一何绮诗,名都宫观绮，金璧藻华珰。吹台望鳷鹊，舞殿接披香。绣毂游丹水，凋辇出平阳。陆离徒照眼，何解忧人伤。,1
Ming,王湛,东海朝阳,扶桑万仞亘天赤，老乌戏吞扶桑侧。木公金母坐不言，须叟跃出天中日。我来三年卧海滨，彷佛夜半金鸡啼。金鸡梦彻碧云里，青桐朱凤鸣何时。,5
Ming,尹瑂,东归,梦寐犹惊甲子艰，追思江树亦无颜。逃生身窜烟霞里，疑死心悬瘴雾间。绣户画堂愁日暮，砌花园鸟弄春闲。兰芽幸茁风霜后，恺悌今来似重看。,5
Ming,王良佐,招张一桂,日日草堂江上开，竹间亦有小亭台。酒杯欲弃那忍弃，吾子不来谁复来。案上离骚读初罢，坡头独鹤放仍回。湖山每索惊人句，须得张郎八斗才。,5
NanBei,虞羲,春郊诗,光风转蕙亩，香雾郁兰津。暄迟蝶弄葩，景丽鸟和春。樵歌喧垄暮，渔枻乱江晨。山中芳杜若，依依独思人。,1
Ming,王崇简,姚若侯至感赠,侧身天地岁时迁，岂意重逢北斗边。万里风波双眼内，三年悲喜一灯前。独宜纵酒聊谐俗，何处狂歌可问天。莫向帝城怀往事，五陵松柏半荒烟。,5
NanBei,庾信,陪驾幸终南山和宇文内史诗,玉山乘四载，瑶池宴八龙。鼋桥浮少海，鹄盖上中峰。飞狐横塞路，白马当河冲。水奠三川石，山封五树松。长虹双瀑布，圆阙两芙蓉。戍楼鸣夕鼓，山寺响晨钟。新蒲节转促，短笋箨犹重。树宿含樱鸟，花留酿蜜蜂。迎风下列缺，洒酒召昌容。且欣陪北上，方欲待东封。,1
Song,万俟绍之,饯常熟宰 其一,笼鹤归来到北关，玉墀春里趣朝班。九重定问琴川事，为奏通川一渡閒。,3
Yuan,王丹桂,心月照云溪,当初学道，望脱尘缘累。迤逦渐生魔，是时间、些儿凝滞。君还识破，慎守勿因循，心决裂，志精专，别有清凉味。羊儿牧处，收管休疏失。稍欲走东西，在主人、调伏断制。山间林下，早早趁归期，天欲暮，日将沈，关锁牢封闭。,4
Song,王涣,昭庆寺看芍药,一半春光过牡丹，又开芍药遍禅关。久辜佳约违莲社，今续清欢到宝阑。垂露几团花面湿，东风一阵燕泥寒。酒边何味呈奇供，绿笋朱樱正满盘。,3
Ming,尤谡,游惠山柬韶石师（一作 尤诚 诗）,背郭山无十里赊，上方楼阁锁烟霞。径连夜色迷芳草，泉带寒香泛落花。斋钵暂收云外菌，竹炉聊试雨前茶。道人知我耽诗癖，共倚长松到日斜。,5
Qing,于式枚,其二,浮云白日莽秦关，如梦兴亡去不还。金虎宫邻唐北寺，玉鱼陵墓汉南山。丛台露冷铜仙别，野殿风高石马閒。杜老哀吟沈郎表，无端幽怨道途间。,6
Yuan,史紫微,荒冢谣,荒冈断垄谁家坟，经年无主蒿草繁。土崩棺蚀漆灯灭，狐狸作巢生子孙。牧童烧火山叶赤，花砖迸裂松行根。牯牛作群来砺角，折碑尽是泪土痕。夕阳未下燐火出，阴风刺刺云昏昏。精灵月下相往来，嚘嘤砉歘如人言。君不见昨日城中车马客，又来寻地为真宅。,4
Tang,于季子,奉和圣制夏日游石淙山,九旗云布临嵩室，万骑星陈集颍川。瑞液含滋登禹膳，飞流荐响入虞弦。山扉野径朝花积，帐殿帷宫夏叶连。微臣献寿迎千寿，愿奉尧年倚万年。,2
Tang,上官婉儿,驾幸新丰温泉宫献诗三首① 其一,三冬季月景龙年，万乘观风出灞川。遥看电跃龙为马，回瞩霜原玉作田。,2
Ming,王达,御桥官柳,长条嫩叶绿婆娑，弄雨调烟夹御河。攀折年来何太苦，只应当路送人多。,5
NanBei,傅昭,恭职北郊诗,皇猷属穹昊，至德迈深渊。禋望沿礼举，咸秩资化宣。端职恭瘗祀，饬躬奉严蠲。淑气符首节，光风临上年。,1
Qing,王芑孙,其十五,辟展安恬夜辟扉，花门帕首庆同归。班超只取封侯乐，不解耕屯就土肥。,6
Ming,王素娥,独愁,黄昏愁听雨萧萧，挑尽残灯夜寂寥。彩线罢拈肠欲断，薰笼香冷火应消。,5
Tang,于鹄,宿王尊师隐居,夜爱云林好，寒天月里行。青牛眠树影，白犬吠猿声。一磬山院静，千灯溪路明。从来此峰客，几个得长生。,2
Song,方信孺,广平堂,撤茅易瓦利无穷，盍种甘棠比召公。大手断碑何处觅，典型犹见此堂中。,3
Tang,李峤,同赋山居七夕,明月青山夜，高天白露秋。花庭开粉席，云岫敞针楼。石类支机影，池似泛槎流。暂惊河女鹊，终狎野人鸥。,2
Ming,王佐,咏节妇毕氏,别母去从夫，天高海岛孤。有情天亦老，滴泪海能枯。欲作含悲鸟，还伤反哺乌。何年消两恨，宇宙待荒芜。,5
Yuan,汪珍,述怀呈殿干碧梧友云,门巷萧萧叶拥篱，僻居尤自畏人知。读书未及半袁豹，问士谁当甲蔡尼。万壑风号天欲雪，一溪梅发梦寻诗。百年将半犹羁旅，可待麻鞋受拾遗。,4
NanBei,僧慧侃,听独杵捣衣,非是无人助，意欲自鸣砧。向月怜孤影，承风送迥音。疑捣双丝练，似奏一弦琴。令君闻独杵，知妾有专心。,1
Qing,王嵩高,罗两峰画鬼趣图,罗生画手今所无，游戏乃作鬼董狐。希求虚怯堕彼趣，修罗岂与人群殊。以清净眼烛幽昧，出神通力追形模。你弥游观怛犁御，五百城渚环睢盱。华鬘象马有威德，蓬裸或被诸天驱。佛云饿鬼三十六，针毛炬口焦皮肤。亿耳索水那得饮，造十恶业生三途。兴酣泼墨写精怪，青林月黑烟模糊。髑髅人立相向语，阴风飒飒鸺鹠呼。魌头硕腹厥状丑，伶仃瘦骨撑朽株。奇鬼搏人面蓝色，勒那绣利招其徒。谁持敝盖插蕉扇，强者颐指弱者趋。爱河沈溺不知厌，韶颜一瞬鸠槃荼。无常旁瞰吁可畏，譬若灌顶凉醍醐。罗生写此非玩世，愿离五欲求真吾。贪嗔痴爱皆妄想，神识昏惰空顽躯。刘龙营财笑抚掌，送人作郡遭揶揄。得钱肯许定伯卖，醉归勿倩黎邱扶。坡公好说姑忘听，阮瞻持论无乃迂。然犀照水太相逼，铸鼎象物畴能逋。道子曾摹地狱相，龚开亦有搜山图。荒唐吊诡擅能事，要从恐怖生怡娱。请君盥手绘大士，慈云香海青莲趺。竹林昼静散花雨，杨枝甘露沾冥途。一切有情尽回向，群生各得衣中珠。夔魖罔两久潜匿，烟云变灭归须臾。青天白日大欢喜，辟邪安用悬桃符。,6
Yuan,石盏德玉,醉中天,莫不是冲倒临川县。净云：我是爱弟。正旦云：你是爱弟沙。唱：莫不是买断了丽春园。净云：姨姨。俺和刘大姐两口儿。不似牵牛郎织女那。正旦唱：你真个是牵牛上碧天。枉踏踏这清虚殿。我只问曲江𥚃水比那天台较远。今日和刘郎相见。云：妹子。我索谢你。外旦云：姐姐。谢我做什么。正旦唱：不因你个小名儿沙他怎肯误入桃源。,4
Yuan,武汉臣,四块玉,这壶画的来玉润温。这兰画的来香飘荡。看了这玉软香娇不寻常。则这个玉生香花解语风流像。端的可便堪画图。画图来堪咏题。咏题来堪玩赏。,4
Qing,王应奎,箬包船纪事,有船锐其首，以箬包裹之。名为箬包船，聚泊疑茅茨。浮家无定所，忽湖忽江湄。居货挟土产，擅技兼卜医。中有无良者，行乞同残黎。讵料豺狼心，所志窃童儿。神咒与饼饵，给儿儿辄迷。牵引至船中，毒手恣所为。或为矐其目，或为攦其肢。或屈曲其体，如籧篨戚施。形骸几变尽，父母居然疑。清晨负之出，索钱号九逵。夕仍负以入，倾倒囊中资。数倘有不充，攒刺加鞭笞。苟延此残喘，性命危如丝。有时更肆恶，视彼躯干肥。入之人鲊瓮，饱啖若餔糜。吸儿脑与髓，嚼儿肝与脾。从此筋骨强，便堪耐刀锥。更闻藏秘器，卖以疗尪羸。一七为神膏，索值恒不訾。淫人祈长生，食之甘如饴。又闻湖海滨，茫洋有神祠。神曰抽筋姆，此辈所皈依。重午暨中秋，庙门搴灵旗。群船竞祭赛，以儿为牲牺。祭罢饮福酒，狼籍骼与骴。年来迭败露，官长胥周知。勿问所从来，立毙陈其尸。谓足抵儿命，此外无穷治。不穷其本根，徒然剪旁枝。官长法深刻，胡独偏仁慈。其毒仍滋蔓，其故难寻窥。谁为采风者，听我歌此诗。,6
Qing,王苏,芙蓉江龙舟辞 其一,水上浮萍到处圆，黄梅时节插秧天。嵇康心性难驯扰，且看江头竞渡船。,6
Tang,吕渭,皇帝移晦日为中和节（一作王季友诗，误）,皇心不向晦，改节号中和。淑气同风景，嘉名别咏歌。湔裙移旧俗，赐尺下新科。历象千年正，酺醵四海多。花随春令发，鸿度岁阳过。天地齐休庆，欢声欲荡波。,2
Qing,方苞,其二,金门同载笔，玉垒数遗诗。万里面如觌，千秋事所期。官移临震泽，天与豁离思。再会无私语，劬躬答主知。,6
WeiJin,湛方生,长鸣鸡赞,精心妙觉，独晓冥冥。风雨如晦，不愆其鸣。,0
Tang,织锦人,句,如今不重文章士，莫把文章誇向人。,2
Ming,王醇,促织,风露渐凄紧，家家促织声。墙根童夜伏，草际火低明。入手驯难得，当场怒不平。秋高见余勇，一忆度辽兵。,5
Ming,丘云霄,缺题,轻云疏雨一时来，忽见荷花并𦷾开。睡起南薰情思懒，梦深遥过楚王台。,5
Qing,丁静兰,满庭芳 绝命词,万里银波，漏残人尽，寥寥天籁无声。寒窗孤影，独自对残灯。无限凄凉旧事，细追思、黯黯伤神。问姮娥、何因生我，弱质太凋零。凋零。当此际、空梁悬影，谁与招魂。但留得者番，身后空名。此去黄泉前路，杳茫茫、指示无人。惟杖此，一痕冷月，送我去寻亲。,6
Song,方叔震,越王城（原校：一作蛇湾城）,闻道越王避汉兵，窜身岩谷觊偷生。如云甲马今何在，只见良田万顷平。,3
Qing,方世泰,诸罗北香湖见柳,依旧长条踠地垂，行人系马自生悲。可怜已是将枯日，还向邮亭管别离。,6
Yuan,牟巘,仲实践约来访又得韶甫方君同行数日语蝉联甚慰五诗寄意甚高次韵为一笑 其一,重膇嫌卑湿，那堪暑雨稠。抛书事药裹，敧枕听溪流。何用摅孤愤，惟宜号四休。谁能访生死，天际有来舟。,4
Ming,王应修,新甫山怀古,新甫传闻久，登临始见奇。悬崖高𡽱嵲，断石迥参差。空翠群峰湿，微茫一径危。攀藤云拂袖，藉草露沾肌。斤尽鲁侯柏，苔残汉武碑。山僧聊共话，谷鸟暗相窥。壁古龙蛇剥，林深麋鹿驰。汲泉供茗碗，敲火爇松枝。寂寞探元意，凄凉吊古诗。沧桑不可问，丘壑有馀思。,5
Ming,叶向高,冯元成招饮吴阊新第井游西山,胜游今喜到姑苏，千里相期兴不孤。双屐时从香径度，短筇还倩白云扶。空山草没支公寺，落日波生范蠡湖。此地招欢难别去，夜深犹自听啼乌。,5
Yuan,岑安卿,寄易礼弟,越客半年住，闽溪千里流。山高不碍梦，日暮易为愁。兄弟终相忆，乡闾非所忧。何当先垄侧，同理钓鱼舟。,4
Tang,李隆基,惟此温泉是称愈疾岂予独受其福思与兆人共之乘暇巡游乃言其志,桂殿与山连，兰汤涌自然。阴崖含秀色，温谷吐潺湲。绩为蠲邪著，功因养正宣。愿言将亿兆，同此共昌延。,2
Yuan,守常,禅居,晓风飘磬远，暮雪入廊深。念载禅房宿，慇勤自洗心。,4
WeiJin,成公绥,魏相国舞阳宣文侯司马公诔,应期降命，笃生我公。九德聿修，百行兼通。文皇践位，龙飞天衢。协赞大命，启迪灵符。光我圣主，齐德有虞。受兹介祉，封国建畿。入总纳言，敷化衡机。出登上将，奋武明威。皇舆省方，作镇于许。旌旗既反，抚戎荆楚。巴蜀作寇，侵我边疆。乃眷西顾，董统雍京。丹麾所指，莫之敢抗。仁济宇内，威摄外荒。流惠陕西，齐美甘棠。加命九锡，尊位相国。比王齐鲁，以崇殿礼。,0
Ming,尹耕,简刘沙溪,结发曾燕邸，强颜复楚冠。风波饶水陆，雨雪备炎寒。舌为多言刺，腰从屡折宽。万行艰苦泪，惟向故人弹。,5
Tang,王氏妇,李助为章武赋①,石沈辽海阔，剑别楚天长。会合知无日，离心满夕阳。,2
Qing,牛运震,题画,泼墨似云林，秋意森满幅。石气翻空青，古树寒如束。樵径寂无人，西风下丛竹。,6
Yuan,玄悟玉,减字木兰花 和完颜雍词,无为无作。认著无为还是缚。照用同时。电卷星流已太迟。非心非佛。唤作非心犹是佛。人境俱空。万象森罗一境中。,4
Ming,孔闻謤,诸先生问关辱临。不佞谊当脩地主之礼。少致软足之敬。而以引嫌之故。深锁重门。不一把臂。虽有南楼之兴。难开北海之樽。不得已稍赋巴人。奉酬白雪。既冒蛇蚓之讥。亦露足出之丑。第以志遭逢之奇。纪壮游之盛云尔。即奉资轩渠。不敢避也。诗箑三握。未敢端柬,万里苍茫阻碧涛，龙门路迥倚天高。谁知此日朝宗老，犹是当年辑玉豪。白首不忘询故献，青眸谬许视閒曹。直将道德传关尹，岂但区区奏旅獒。,5
Yuan,僧圆至,四月雨,喷烟含雾细难开，扑入松房半是塺。永日静眠看更好，萧萧叶上似风来。,4
Tang,王昌龄,失题,桑叶下墟落，鹍鸡鸣渚田。物情每衰极，吾道方渊然。,2
Yuan,余阙,送危应奉分院上京,峡路传清警，金舆夹䌽旃。还如向姑射，讵比幸甘泉。苑树纷成幄，关榆始委钱。从臣偏宠近，载笔幔城边。,4
Yuan,危起,送傅与砺诗,广州教授安南使，只爱斑衣捧檄荣。今日朝廷优爵赏，当时才学动公卿。题诗绝徼银杯入，敷教炎荒木铎鸣。漫笑归舟乖夙约，都门折柳送君行。,4
Tang,朱景玄,和崔使君临发不得观积雪,贫居稍与池塘近，旬日轩车不降来。一树琼花空有待，晓风看落满青苔。,2
Song,方信孺,五仙观,蹁跹天上五仙人，羊驾何年到海滨。晋汉相传半无有，观中遗石自轮囷。,3
Tang,王衍,甘州曲,画罗裙，能解束。称腰身，柳眉桃脸不胜春。薄媚足精神，可惜沦落在风尘。,2
Yuan,李泂,涉太湖,众水东南会，三江左右通。夫差中习战，范蠡此休功。鸥鸟青铜镜，鱼龙紫贝宫。扁舟嗟未遂，萧散愧渔翁。,4
Ming,王铎,其十,龙池千万劫，迸水贯虚空。路束氤氲半，磬飞杳霭中。高深邻蟒径，通塞佞猕丛。偿得长生秘，休忘造化功。,5
Qing,孔尚萃,嘉兴道中戒严邻舟皆结伴野泊,苕霅村村水，流来有落花。好峰行恐尽，芳草思无涯。棋局云容变，机丝雁阵斜。邻舟星月下，野泊即为家。,6
Tang,唐代宗,梦黄衣童子歌①,中五之德方峨峨，胡胡呼呼何奈何。,2
NanBei,沈炯,建除诗,建章连凤阙，蔼蔼入云烟。除庭发槐柳，冠剑似神仙。满衢飞玉轪，夹道跃金鞭。平明尘雾合，薄暮风云骞。定交太学里，射策云台边。执事一朝谬，朝市忽崩迁。破家徒徇国，力弱不扶颠。危机空履虎，击恶岂如鹯。成师凿门去，败绩裹尸旋。收魂不入斗，抱景问穹玄。开颜何所说，空忆平生前。闭门穷巷里，静扫咏归田。,1
Yuan,王子东,张洪崖神游图,开元天子旧相知，一笑曾缘降玉妃。囊括无言玄自得，瓢虚有酒醉同归。晓山残梦清尘远，春圃灵苗白雪肥。回首长安西日外，神游何处片云飞。,4
Yuan,吕诚,池亭雅集得回字（以下《来鹤草堂稿》。）,池阁清泠晓四开，风泉满院殷轻雷。谢家草色侵衣上，司马琴声到幕回。琼树亚枝飞鹤子，红梁雕甲腻蠡杯。诸郎醉墨淋漓甚，未绝风流宋玉才。,4
Tang,宋迪,龙池春草,凤阙韶光遍，龙池草色匀。烟波全让绿，堤柳不争新。翻叶迎红日，飘香借白蘋。幽姿偏占暮，芳意欲留春。已胜生金埒，长思藉玉轮。翠华如见幸，正好及兹辰。,2
Song,刁约,使契丹戏作,押燕移离毕，看房贺跋支。饯行三匹裂，密赐十貔狸。,3
Qing,于晓霞,水调歌头,山色淡何处，都在渺茫中。白云千缕万缕，忽现又还封。如此风光休误，只合焚香煮茗，相对抚丝桐。古寺隐林杪，依约度疏钟。倚危栏，舒远目，意无穷。乱鸦阵阵归去，鸟道暗相通。岭畔丹枫落去，陌上绿杨调尽，晚节羡苍松。抚景一长啸，幽思付归鸿。,6
Song,丘葵,呈大宗丞求笔戏,咄咄人谁识，翩翩老更佳。王维不是画，苏晋已长斋。地静白生室，天秋黄落阶。日长用幽意，咫尺到无怀。,3
Yuan,李祁,和咏鹤,老去曾看相鹤经，暂从华馆试伶俜。几年养就丹砂顶，竟日閒梳白雪翎。万里壮心原自许，九霄清唳好谁听。神仙旧侣知何在，遥望蓬莱一点青。,4
Ming,叶元玉,挽卷为古田郑先生作,万里天涯客，归奔亦可怜。摩挲新泪眼，指点旧山川。狐兔眠孤冢，音容隔九泉。如何江树上，夜夜有啼鹃。,5
Yuan,丁鹤年,挽章处士（定海人晚年好道）,流年惊逝水，世事逐飘风。卜筑邻蓬岛，移家类葛洪。丹还金鼎伏，剑解玉棺空。惟有松坛月，通宵贯彩虹。,4
NanBei,萧子良,耳铭,惟耳是听，仁爱是闻。详察巧言，离辩异群。无迷邪谄，弦惑莫分。,1
Yuan,王畦,寄倪元镇六首 其一,至人无复事存亡，睡足身犹在华阳。何似江乡老迂客，终朝散发对炉香。,4
Qing,僧大须,退院口占,十四年来了宿因，扪心尚不失天真。徜徉山水成初愿，守护烟霞得替人。百八摩尼无量佛，三千世界自由身。寄言江上乘风客，莫待昏黄始问津。,6
Ming,方鹏,西洲和时鸣韵,水云深处卜幽栖，不减夔州旧瀼西。寒雨渡头孤艇没，夕阳江上远山低。养驯白鸭当门浴，种就黄芦与屋齐。未识东山歌舞地，祇将尊酒对山妻。,5
Qing,六十七,北行杂咏 其三,傀儡堆云连碧落，崦嵫衔日带寒烟。微闻香气来糖廍，屡见青葱度蔗田。翠竹丛中村犬吠，白沙池上水牛眠。三年海国巡民社，可是皇仁已遍宣。,6
Qing,方文雄,老来娇,吐艳群芳里，奇姿异凡苗。朱颜临紫气，丹脸夺红标。态似鸡冠秀，体如马荇妖。虽无香馥味，老大转生娇。,6
Yuan,吴宏道,梅花引,兰蕊檀心仙袂香。蝶粉蜂黄宫样妆。紫云娘。彩衣郎。东君匹配，天然是一双。,4
Ming,王冕,其三,海国秋风劲，江城暮雨昏。浮云低月峡，戍鼓殷雷门。芳草何年歇？青山亘古存。光阴如过客，吾道底须论。,5
Ming,尹墀,其三,多难才逾展，辞荣道更亨。世方需耆德，天未欲治平。黄阁传遗事，青编仰盛名。堂堂人物表，何处闭佳城。,5
Yuan,栯堂,其十一,百年三万六千日，一似尘飞窗隙间。铜雀已成身早没，玉门未到梦先还。斩蛟胆壮浑忘水，逐鹿心狂岂见山。独许白云最深处，老松枯石伴身閒。,4
Yuan,吴敬庭,其二,斜阳在远树，微风动高荷。萧萧湖亭上，今夕凉巳多。遇此素心人，清言洗烦痾。樽酒相与欢，竟坐酣且歌。挥手谢尘世，不乐复如何。,4
NanBei,江淹,古意报袁功曹诗,从军山陇北，长望阴山云。泾渭各异流，恩情于此分。故人赠宝剑，镂以瑶华文。一言凤独立，再说鸾无群。何得晨风起，悠哉凌翠氛。黄鹄去千里，垂涕为报君。,1
NanBei,刘孝绰,三日侍安成王曲水宴诗,汇泽良孔殷，分区屏中县。蹑跨兼流采，襟喉迩封甸。吾王奄酆毕，析圭承羽传。不资鲁俗移，何待齐风变。东山富游士，北土无遗彦。一言白璧轻，片善黄金贱。馀辰属上巳，清祓追前谚。持此阳濑游，复展城隅宴。芳洲亘千里，远近风光扇。方欢厚德重，谁言薄游倦。,1
NanBei,庾肩吾,爱妾换马,渥水出腾驹，湘川实应图。来从西北道，去逐东南隅。琴声悲玉匣，山路泣蘼芜。似鹿将含笑，千金会不俱。,1
Ming,王应鹏,送周天德,旅馆重逢日，悽然感岁年。酒从燕市醉，书到洛阳传。位薄逢时泰，民淳与政便。莺花簇官路，骑马艳阳天。,5
Yuan,王士熙,题幽居,最爱幽居好，青山在屋边。竹窗留宿雾，石槛接飞泉。采药蟾奔月，吹笙鹤上天。世涂尘扰扰，裁句咏神仙。,4
Ming,尹祥,赠送天使倪侍讲司马给事中复命还朝 其一,宦路东西邂逅难，乃何分袂在旬间。归程几许万馀里，旅馆无容一夕欢。祖席清谈缘胆底，奚囊珠玉动毫端。傍人拭目看风彩，此是词林凤与鸾。,5
Tang,李世民,首春,寒随穷律变，春逐鸟声开。初风飘带柳，晚雪间花梅。碧林青旧竹，绿沼翠新苔。芝田初雁去，绮树巧莺来。,2
Qing,丁守存,二赋堂,胜迹访黄州，会携鱼酒再勾留，奈烟水苍茫，何处觅泛舟苏子；雄文争赤壁，谁把江山重点缀，想风流豪宕，前身本顾曲周郎。,6
Tang,朱景玄,四望亭,高亭群峰首，四面俯晴川。每见晨光晓，阶前万井烟。,2
Song,王诜,子瞻再和前篇非惟格韵高绝而语意郑重相与甚厚因复用韵答谢之（元祐己巳正月）,忆从南涧北山边，惯见岭云和野烟。山深路僻空吊影，梦惊松竹风萧然。杖藜芒屩谢尘境，已甘老去栖林泉。春篮采朮问康伯，夜灶养丹陪稚川。渔樵每笑坐争席，鸥鹭无机驯我前。一朝忽作长安梦，此生犹欲更问天。归来未央拜天子，枯荄敢自期春妍。造物潜移真幻影，感时未用惊桑田。醉来却画山中景，水墨想像追当年。玉堂故人相与厚，意使嫫母齐联娟。岂知忧患耗心力，读书懒去但欲眠。屠龙学就本无用，只堪投老依金仙。更得新诗写珠玉，劝我不作区中缘。佩服忠言匪论报，短章重次木瓜篇。,3
Qing,尹趾善,赵副提学持谦挽,身当宠辱志深刚，抱负平生未易量。一节自期输际遇，中年何事任栖遑。休嗟直木逢先伐，剩见幽兰播远香。痛哭人亡邦国瘁，寻常行路涕应滂。,6
Song,某府判,南山留题和吕元锡韵,词源浩渺浙江潮，倒泻银河落九霄。贝阙珠宫春不老，蓬莱瀛海路非遥。多君访古曾携手，愧我劳生漫折腰。拟欲诛茅成小隐，山云不薄幸相招。,3
Qing,王士祜,赋得扬州早雁,隋堤烟柳尚参差，目送寒芜见雁时。浦树惊秋零暮雨，江楼横笛起凉飔。为辞霜雪轻千里，此去潇湘近九疑。回首故人经岁别，楚天摇落重相思。,6
WeiJin,卞承之,无患枕赞,爰兹素朴，名为吉始。匠人斯制，以献君子。长隔灾气，永集灵祉。展转枕之，寤寐含喜。,0
Ming,王路,步月,万里清光步步旋，凌波顾影为谁妍。柳梅疏处吟秋夜，未必年年个样圆。,5
Ming,王圭,和孙子善赋落梅,花尽春才半，东风枉断肠。空尊愁落月，长笛怨清商。解佩怀人远，返魂和梦香。多生馀习气，为尔借流芳。,5
Yuan,乃贤,耕乐为张处士赋,江东有一士，耕穫在南山。天明荷锄出，日暮唱歌还。酌酒麦陇上，挂巾桑树间。卒岁有馀乐，岂知行路难。,4
Song,方武子,题龙津亭,龙津亭下水漫漫，坐久凝神杳霭间。说道浙江人不信，向南全似越州山。,3
Ming,包衡,石湖舟中,行春桥畔暮烟浮，风起蒹葭水急流。落雁酿成胥浦夜，夕阳划破洞庭秋。闻钟已送僧归寺，候月惟携鹤共舟。记得渔郎曾有约，鲈鱼欲上酒新篘。,5
Qing,毛奇龄,其二,暇集黄公署，宵分大禹城。人标清颖志，亭以惜阴名。短烛围纱冷，方塘引溜轻。相逢能痛饮，藉有使君情。,6
Song,王从叔,昭君怨,门外春风几度。马上行人何处。休更卷朱帘。草连天。立尽海棠花月。飞到荼蘼香雪。莫怪梦难成。梦无凭。,3
Tang,李显,林光宫道岸法师像赞,戒珠皎洁，慧流清净。身局五篇，心融八定。学综真典，观通实性。维持法务，纲统僧政。律藏异兮传芳，象教因乎光盛。,2
Tang,吴仲舒,南风之薰赋（以悦人阜财生物咸遂为韵）,歌南风之薰兮。肇自前烈。美凯风以时兮。流乎俊哲。澹澹荡荡。生乎无閒。馥馥微微。播于有截。故功成作乐。而上下昭著。治定制礼。而君臣有别。吾亦乘日月之至明。致中和之令节。言而履之。万国称庆。动而法之。千寮胥悦。此所谓规模帝舜。慰洽吾人。操五弦之琴而八风从律。徵三代之乐而六气平均。使天下霈然而有感。穷海外飒尔而知春。至于传之永久。垂之不朽。可以动萌芽。可以荣林薮。薰风之有德也。使国富以人安。薰风之有惠也。使时和而俗阜。若乃燠佳气兮允塞。埽祥烟兮乍开。早绽青门之柳。先惊上苑之梅。晦入阳春之曲。潜吹玉管之灰。此亦韶年之丽景。况有顺时而丰财。或披襟而乍对。或临水而轻拂。承长养则芳气袭于一人。阐煦妪则膏露沾于万物。斯以发号施令。前规后监。三农以之协洽。兆人以之无咸。如此。则典礼备。麟凤至。吾道不乐兮发身有时。薰风自南兮万物咸遂。物本无情。因时而生。百姓日用而不觉。五音岁兆于未萌。傥高飙之借便。顺下风而长鸣。,2
WeiJin,挚虞,黄帝赞,黄帝在位，实号轩辕。车以行陆，舟以济川。弧矢之利，弭难消患。垂衣而治，万国乂安。,0
Yuan,甘复,晚出池上,遥岭散夕雨，掩书游方塘。栖鸟喧幽林，檐蛛引丝长。木杪微风度，飒然生早凉。沿流弄潺湲，倚竹听琳琅。丘园信为乐，圭组永相忘。落景送遐瞩，畅怀寓清觞。但得写心素，焉知两鬓苍。,4
Yuan,芙蓉妓,答杨铁崖,芙蓉掌上金盘露，杨柳头边铁笛风。,4
Qing,王炜,贺新郎 留春,不放春归去。仗楼前、千枝暗柳，片时遮住。无奈东风吹故紧，谁怕茫茫飞絮。都只管、乱抛行路。春太难留人易老，怪销魂桥畔销魂树。空惹得，泪如雨。一春不合因愁误。纵而今、赏心醉酒，也伤迟暮。枝上流莺花底蝶，记起旧时歌舞。奈归约、终成间阻。倚枕分明春又在，一丝丝、梦里黄金缕。灯再剪，夜三鼓。,6
Tang,山东野客,长揖诗,三铨选客不须嗔，五个登科各有因。无识伯和怜吉獠，弄权虞候为王申。载华甲第归丞相，裴子门徒入舍人。莫怪邵南书判好，他家自有景监亲。,2
Ming,王谷祥,薝卜,六出吐奇葩，风清香自远。树如天竺林，人在瑶华馆。,5
Ming,叶梦熊,蓟门（时有水田之兵）,春风策马蓟门游，山色崔嵬护此州。十二云屯喧鼓吹，寻常虏骑灭旄头。新编士卒开农亩，旧控关河列戍楼。共说圣朝事干羽，渔阳战垒已成丘。,5
NanBei,颜延之,归鸿诗,昧旦濡和风，沾露践朝晖。万有皆同春，鸿雁独辞归。相鸣去涧汜，长江发江畿。皦洁登云侣，连绵千里飞。长怀河朔路，缅与湘汉违。,1
Yuan,宋濂,送编修张仲藻还家毕姻,少年归娶奏金銮，喜得天颜一笑看。红锦裁云朝奠雁，紫箫吹月夜乘鸾。灵椿堂上承中馈，宝镜台前结合欢。从此梅花消息好，青绫不似玉堂寒。,4
Ming,王孙昌,望子晋峰,不二门开第一山，少阳东去水潺潺。峰悬五乳天中下，磴历千盘出世间。面壁空留石影在，吹笙不见鹤飞还。稔闻九顶莲花砦，白玉膏吞可驻颜。,5
Tang,王储,赋得花发上林,东陆和风至，先开上苑花。秾枝藏宿鸟，香蕊拂行车。散白怜晴日，舒红爱晚霞。桃间留御马，梅处入胡笳。城郭连增媚，楼台映转华。岂同幽谷草，春至发犹赊。,2
Yuan,王鼎,一半儿,鸦瓴般水鬓似刀裁，小颗颗芙蓉花额儿窄。待不梳妆怕娘左猜。不免插金钗，一半儿蓬松一半儿歪。,4
WeiJin,刘劭,赵都赋 其一,且敝邑者，固灵州之敞宇，而天下之雄国。南则有洪川巨渎，黄水浊河，发源积石，径拂太华，洒为九流，入于玄波；东则有天浪水府，百川是钟，包络坤维，连薄太蒙；其北则有陶林玄坛，增冰冱寒；其西则有灵丘平圃，邪接昆崙；其近则有天井句注，飞壶太行，璀错磥硌，属阜连罔。龙首嵯峨以𡶒郁，羊坂崙𡸙以𡵓嵣。清漳发源，浊滏汨越，汤泉涫沸，洪波漂厉。尔乃都城万雉，百里周回，九衢交错，三门旁开。层楼疏阁，连栋结阶。峙华爵以表甍，若翔凤之将飞。正殿俨其造天，朱棂赫以舒光。盘虬螭之蜿蜒，承雄虹之飞梁。结云阁于南宇，立丛台于少阳。及至暮秋涉冬，则风烈寒猛，豺鸷攫，鹰隼奋翰。国乃讲武，狩于清源。驾骛冥之骏驳，抗冲天之旌旃。北连昭馀，南属呼池，西眄太陵，东结缭河。然后溪子放机，戈矛乱发，决班鬐，破文頞，当手毙僵，应弦倒越。尔乃进夫中山名倡，襄国妖女，狄鞮妙音，邯郸才舞。六八骈罗，递奏叠事举。体凌浮云，声哀激楚。姿绝伦之逸态，实倬然而寡偶。其珍玩服物，则昆山美玉，玄珠曲环，轻绡启缯，织纩绨纨。其器用良马，则六弓四驽，绿沈黄间，堂溪鱼肠，丁令角端；飞兔奚斯，常骊紫燕，丰鬒确颅，龙身鹄颈，目如黄金，兰筋参精，迅蹑飞浮，轶响追声。若乃至季春元巳，辰火炽光，挺新赠往，祓于水阳。朱幕蔽野，䌽帷连罔，妖冶呈饰，颜如春英。,0
Yuan,王冕,其二,平无无饮量，难与醉乡期。老委青云志，空听白纻辞。寒烟昏塞口，残月淡娥眉。此际天涯客，凄凉只自知。,4
Song,万俟绍之,元夕,小小茅居傍野桥，青灯一点度元宵。新诗多在景中得，宿酒都从睡里消。绕舍菜滋春后雨，过门船趁晚来潮。休嫌不住繁华境，最喜亲朋近可邀。,3
Ming,毛莹,虞美人 秋泛,一天爽气横秋浦。昨夜曾经雨。芙蓉洗褪旧时红。恰似秋来无力晓妆慵。棹歌惊起双飞鹭。漠漠寒塘路。不禁垂柳弄愁眉。借问青青还有几多时。,5
Tang,朱放,杨子津送人,今朝杨子津，忽见五溪人。老病无馀事，丹砂乞五斤。,2
Ming,文嘉,至日子庸振伯小集,木落晓霜涵，乡园日又南。亲朋欣偶集，云物丽相参。饭煮西湖米，香分闽峤柑。不须辞酩酊，海国战犹酣。,5
WeiJin,郭元祖,其五 黄帝,神圣渊玄，邈哉帝皇。暂莅万物，冠名百王。化周六合，数通无方。假葬侨山，超升昊苍。,0
Ming,王谊,寄刘西江,近别西江旧草庐，老来心事复何如。鲸尊自惬狂吟兴，鸿宝谁传秘命书。东洛池台更异主，武林花竹梦遗墟。十年飘荡辽川北，不见鱼缄问索居。,5
Song,王投,三学院 其一,精蓝本是真人宅，叠嶂今名释子山。绿树不妨丹鹤下，白云常伴老僧閒。无风木任秋蝉荫，积雨庭多石藓斑。儒客坐来除俗态，暮钟飞出望归还。,3
Ming,元天锡,沙勿洞中,洞深春景富，所见恼游人。浓暖云如粉，芊绵草似茵。岩花红锦烂，涧水碧罗新。习习风吹袂，聊堪跃路尘。,5
WeiJin,杨羲,其三 十二月一日夜方丈左台昭灵李夫人作与许玉斧①,飞轮高晨台，控辔玄垄隅。手携紫皇袂，倏忽八风驱。玉华翼绿帏，青裙扇翠裾。冠轩焕崔嵬，佩玲带月珠。薄入风尘中，塞鼻逃当涂。臭腥凋我气，百阿令心徂。何不飙然起，萧萧步太虚。,0
Qing,文晟,新会崖山三忠祠联,数千里浮海从君，备尝险阻；十万人同时死节，卓越古今。,6
Song,尹廷高,赠雪涯,遍阅诸瓢尽，如师了悟难。诗无蔬笋气，貌带竹松寒。破衲挐云补，残经带月看。定回崖雪霁，万象只空观。,3
Qing,孔昭虔,江南道中,雁声吹过古徐州，又向江湖叹敝裘。两岸菰蒲萧寺晚，一鞭风雨乱山秋。天涯作客悲王粲，逆旅何人识马周。惆怅年华同逝水，夕阳无语自西流。,6
Ming,尹会宗,赞咏冶隐先生,缥缈金乌对首阳，寥寥千载树纲常。君今遁世能无悔，竹帛名争日月光。,5
NanBei,王俭,高德宣烈乐（太祖高皇室）,悠悠草昧，穆穆经纶。乃文乃武，乃圣乃神。动龛危乱，静比斯民。诞应休命，奄有八夤。握机肇运，光启禹服。义满天渊，礼昭地轴。泽靡不怀，威无不肃。戎夷竭欢，象来致福。偃风裁化，暅日敷祥。信星含曜，秬草流芳。七庙观德，六乐宣章。惟先惟敬，是飨是将。,1
Song,王克功,思友,孤坐忽太息，拂衣临长风。天高夕月冷，木脱秋山空。良晤匪易得，好怀难再同。思君不可见，心逐孤飞鸿。,3
Tang,丘为,湖中寄王侍御,日日湖水上，好登湖上楼。终年不向郭，过午始梳头。尝自爱杯酒，得无相献酬。小僮能脍鲤，少妾事莲舟。每有南浦信，仍期后月游。方春转摇荡，孤兴时淹留。骢马真傲吏，翛然无所求。晨趋玉阶下，心许沧江流。少别如昨日，何言经数秋。应知方外事，独往非悠悠。,2
Yuan,李源道,虎丘剑池,倚天长剑斫山破，劈石对峙寒潭清。何年自出造化异，万古不与豪雄争。涧深黑虎威狞立，树老青龙鳞甲生。莲花峰头有玉井，谁当并此赋峥嵘。,4
WeiJin,夏侯淳,笙赋,嗟万物之殊观，莫比美乎音声。总众异以合体，匪求一以取成。虽琴瑟之既丽，犹靡尚乎清笙。尔乃采桐竹，剪朱密。摘长松之流肥，咸昆仑之所出。抑扬嘘吸，或𠱿或吹。擪拈挹按，同覆互移。初进飞龙，重继鹍鸡。振引合和，如会如离。若夫缠绵约杀，足使放达者循察。通豫平旷，足使廉规者弃节。冲虚冷澹，足使贪荣者退让。开明爽亮，足使慢惰者进竭。岂众乐之能伦，邈奇特而殊绝。,0
Tang,不详,其十一,为脱田文难，常怀纪渻恩。欲知疏野态，霜晓叫荒村。,2
Yuan,方凤,西鹿田寺听雨,禅栖投倦客，山雨起更阑。窗叶散幽响，石林生峭寒。洞深犹暗瀑，江远忽飞湍。想像云萝外，应宜晓色看。,4
Tang,尹鹗,其三,锦茵闲衬丁香枕，银釭烬落犹慵寝。颙坐遍红炉，谁知情绪孤。少年狂荡惯，花曲长牵绊。去便不归来，空教骏马回。,2
Tang,牛希济,奉诏赋蜀主降唐,满城文武欲朝天，不觉邻师犯塞烟。唐主再悬新日月，蜀王难保旧山川。非干将相扶持拙，自是君臣数尽年。古往今来亦如此，几曾欢笑几潸然。,2
Yuan,李寿卿,村𥚃迓鼓,恼得我伍员心怒。费得雄云：我与你报这等喜信。不见拿出一些儿赏钱。倒打将起来。正末唱：打这厮十分的口强。费得雄云：官儿。你休惹事。如今兵马司正寻这等盘子头的哩。正末唱：你把我全家诛灭。犹然道。我爹娘兴旺。费得雄云：我家老子一日不杀人也杀好几个。希罕你家这两个儿。做这等狗头狗怎的。正末唱：按不住我心上恼。口中气。有不腾腾三千丈。费得雄云：常言道。捉贼见赃。捉奸见双。看你这个嘴脸。敢要和我打人命官司。也须得个證见人。既然道你一家是我家老子杀了。你说是谁见来。正末唱：若不是芊建来说就𥚃。白破了这厮谎。险些儿被赚入天罗地网。,4
Ming,王天性,昨晴拟今早过少沧值雨如注遂止,昨朝天际已轻霞，今雨倾盆溜岸沙。并坐林莺愁不语，袅枝墙杏湿偏斜。风湍转急宜收钓，世路难行且种瓜。剧欲寻君同一醉，蹇驴谁与借东家。,5
Ming,尹棨,伏波馆,城下沧溟万里开，独携雄剑倚高台。天悭景物千年在，地历华夷百战来。落日销霞添逸兴，长风送月促深杯。可怜统制招魂处，海曲清秋画角哀。,5
Yuan,任士林,上虞客中,黄叶空阶晓，清斋白发人。于于风力紧，滴滴雨声频。妻子千山远，诗书一饭身。人间有知己，重老未相亲。,4
NanBei,卢元明,剧鼠赋,蹠实排虚，巢居穴处，惟饮噬于山泽，悉潜决于林御。故寝庙有处，茂草别所，矧乃微虫，乖群异侣，干纪而进，于情难许。《尔雅》所载，厥类多种。详其容质，并不足重。或处野而隔阴山，或同穴而邻嶓冢，或饮河以求饱腹，或噏烟而游森耸。然今者之所论，出于人家之壁孔。嗟乎在物，最为可贱。毛骨莫充于玩赏，脂肉不登于俎膳。故淮南轻举，遂呕肠而莫追；东阿体拘，徒称仙而被谴。其为状也，憯惔咀吁，雎离腅睗，须似麦穟半垂，眼如豆角中劈，耳类槐叶初生，尾若酒杯馀沥。乃有老者，羸体疥癞，偏多奸计，众中无敌。托社忌器，妙解自惜，深臧厚闭，巧能推觅。或寻绳而下，或自地高踯。登机缘柜，荡扉动帟。切切终朝，轰轰竟夕。是以诗人为辞，实云其硕。盗干汤之珍俎，倾留髡之香泽，伤绣领之斜制，毁罗衣之重袭。曹舒由是献规，张汤为之被谪。亦有闲居之士，倦游之客，绝庆吊以养真素，屏左右而寻《诗》、《易》。庭院肃清，房栊虚寂，尔乃群鼠乘间，东西撺掷，或床上捋髭，或户间出额，貌甚舒暇，情无畏惕。又领其党与，欣欣奕奕，欹覆箱奁，腾践茵席，共相侮慢，特无宜适。讶天壤之含弘，产此物其何益。,1
Ming,王嘉谟,自破寺至鸬鹚谷,跻险穿蒙密，樵风去路长。杏花茅店冷，柳絮野村香。长啸忘幽寂，寻真喜渺茫。迷途问何处，乘月有归航。,5
Tang,李幼卿,其二,巨石何崔嵬，横桥架山顶。傍通日月过，仰望虹霓迥。圣者开津梁，谁能度兹岭。,2
Ming,王龙起,秋夕,小窗残日斜悬，叶落空庭悄然。帘影无风自舞，数声鸡犬村前。,5
Yuan,李延兴,晚出,短策扶衰病，轻衫受晚风。烟花连浦白，霜叶坠林红。骨肉兵戈里，乾坤涕泪中。飘飘江海上，回首愧渔翁。,4
Tang,伊用昌,凤,好是山家凤，歌成非楚鸡。毫光洒风雨，纹䌽动云霓。竹实不得饱，桐孙何足栖。岐阳今好去，律吕正凄凄。,2
Ming,王心,望岳亭,宿宿湘浦云，恻恻雁峰雨。美人迟不来，寂寞谁为语。南风开翳阴，赏心盼晴宇。欣然见南岳，廓哉忘羁旅。七十二奇峰，历历概可数。吾闻最上峰，重华昔游处。祝融岂不高，俯视不敢侮。遗庙多芝兰，芬芳冒下土。缅想夔龙徒，霭霭结缨组。我欲往求之，山灵恐吝与。,5
Yuan,包淝川,七夕,欲理凌波踏造舟，不知满架胜蒙鸠。汉阴抱瓮苍颜老，不上今宵乞巧楼。,4
Yuan,李文蔚,喜秋风,我与你便吖吖叫。我与你便磨磨擦。我为甚将这脚尖儿细细踏。我怕只怕这路儿有些步步滑。带云：似我这模样。像个甚的。唱：将那前街后巷我便如盘卦。刚才个渐渐𥚃呵的我这手温和。可又早切切𥚃冻的我这脚麻辣。,4
Yuan,吴毅,赵仲穆画看云图,落日杖藜溪上行，溪流十里带松声。辋川诗意无人领，坐对南山云气生。,4
Yuan,林景英,寄陈莘村,玄冬梅半白，光接太丘星。雪月往来梦，溪山长短亭。利名成露草，行止付风萍。三十年来友，无如老典型。,4
Yuan,汪珍,其二,僦屋与山近，山房即是家。渴禽窥砚水，幽蝶护盆花。习懒抛诗草，安閒长道芽。谁能共观妙，不必卧烟霞。,4
Yuan,王显德,七星岩①,七星峰顶耸苍穹，仙境尘寰迥不同。龙殿岩前珠滴沥，斗魁台上玉玲珑。长生石髓藏山罅，炼性丹砂闭井中。云路一朝还我识，铢衣作翼便乘风。,4
Yuan,雅琥,二月梅,去年呵笔赋寒梅，又见仙家二月开。不是东君留客醉，肯教神女逐春回。梨花院落为云妒，柳絮池塘作雪猜。东阁如今清兴减，罗浮谁与寄香来。,4
Qing,王芬,咏菊,傲骨清标满路开，何年陶令赋《归来》。暗香盈袖风帘卷，自向东篱酹一杯。,6
Yuan,阮麟翁,次耿参政韵,云耕月钓老书生，曾玷朝班录姓名。万里驱驰瞻魏阙，一官落拓守江城。鹏抟北海风斯下，鹊绕南枝月正明。百尺竿头容进步，笔端转处即欣荣。,4
Qing,王图炳,顾林亭,平林落日野王台，太息斯人一草莱。白马青袍愁事去，绿蓑皂帽好归来。虞卿穷老书千卷，陶令高间酒百杯。回首风尘沦落客，江南词赋子山哀。,6
Qing,王豸来,贺新凉 夜集秋水轩同朱鹤门纪檗子诸先生观龚大宗伯题周雪客小像,半醉开湘卷。看挥毫、烟云缭绕，藻思纷遣。几曲屏风薰宝鸭，银蜡心多成泫。锦绣手、层层剥茧。年少周郎烟水畔，写豪情、深觉青溪浅。真绝唱，还常展。谁能彩笔当场显。喜留题、蒙庄秋水，高轩悬扁。皓月横波城鼓动，不管豹声嗥犬。逢醉尉、漫呵岂免。彷佛南楼同啸傲，树词坛、羽檄军还典。柳波照，萝烟剪。,6
Ming,僧弘道,其三,老树枯藤蔓草缠，萧萧独立傲风烟。涧池飞下如拳石，知有山灵护冷泉。,5
Song,王安礼,游齐山,曾随嘉客在层峦，秋色阴晴一望间。洞外暂乘云缥缈，林端时露水湾环。维舟暇日来寻胜，经世高才却爱闲。闻说使君歌舞去，盛游应不减东山。,3
Ming,王摄,马头曲 其一,蜥蜴饲丹砂，鸳鸯置金锁。东风独何情，杨花起还堕。,5
NanBei,谢瞻,经张子房庙诗,王风哀以思，周道荡无章。卜洛易隆替，兴乱罔不亡。力政吞九鼎，苛慝暴三殇。息肩缠民思，灵鉴集朱光。伊人感代工，聿来扶兴王。婉婉幕中画，辉辉天业昌。鸿门销薄蚀，垓下陨欃枪。爵仇建萧宰，定都护储皇。肇允契幽叟，翻飞指帝乡。惠心奋千祀，清埃播无疆。神武睦三正，裁成被八荒。明两烛河阴，庆霄薄汾阳。銮旌历颓寝，饰像荐嘉尝。圣心岂徒甄，惟德在无忘。逝者如可作，揆子慕周行。济注属车士，粲粲翰墨场。瞽夫违盛观，竦踊企一方。四达虽平直，蹇步愧无良。餐和忘微远，延首咏太康。,1
Song,王易简,其五 来贤岩,绝壁中嵌空，秀石下插地。缅怀玉局仙，于此冠盖萃。云泉俨昨游，卉木遗古意。青山日迎客，何者传姓字。斯人千载名，揽胜乃馀事。,3
Ming,孔公璜,陪李相公拜祖庙,古木参天黛色新，祖庭深处迥无尘。千年道德犹宗圣，百世弦歌尚有人。花战东风承化雨，树留西日醉阳春。遥遥旌节躬瞻拜，幸接清朝老缙绅。,5
NanBei,徐勉,和元帝诗（去丹阳。尹荆州。）,敬爱良是贤。谦恭寔所务。尊贤遗道德。重学严师傅。六艺诚为敏，三雍称有裕。覆被唯仁义。吐纳必圭璋。壮思如泉涌。逸藻似云翔。夙有匡时调。早怀经世方。留心在庶绩。厉精思治纲。,1
WeiJin,诸葛亮,季主墓碑赞,玄漠太寂，混合阴阳。天地交泮，万品滋彰。先生理著，分别柔刚。鬼神以观，六度显明。,0
Ming,王仲煇,题王舍人墨竹,我本山野人，夙抱烟霞疾。何处惯经行，松篁与泉石。晴窗偶看琅玕图，淋漓醉墨倾金壶。崇冈怪石相高下，冷雨疏烟半有无。数竿晴，渭川日暖春风轻。数竿老，嶰谷千年霜雪饱。数竿敧，楚江岁晚寒风吹。数竿侧，淇澳秋深雨萧瑟。千竿万竿难尽名，林峦髣髴清风生。交枝直干平安态，劲节虚心君子情。对此怡然乐清赏，抚卷无言发遐想。烟雨濛濛语鹧鸪，诗怀长在湘江上。,5
Ming,尹煌,其二,屈指龙蛇五十年，英灵不昧尚缠绵。克家有子营新域，摭实无文诔昔贤。气节贯金巡远少，声名与日古今悬。自怜衰病休朝请，鸡酒何由冢隧前。,5
Ming,王宗沐,九月十六日全州公署对月,前月当兹夕，旅泊弋阳溪。寒光堕白水，人影怜相依。兹夕憩湘山，月白仍离离。人地两俱远，困翼靡停枝。回首望弋阳，并州不可期。秋蓬自南北，问月何相随。岂亦怜羁艰，特与款清姿。耿耿不就寐，晃晃鉴绿帏。平生倚双龙，跋涉经边陲。雁门咫尺地，突骑霜天驰。杀人黑水上，摇首不敢嗤。此夕正警急，谁为纾严围。饮羽两飞箙，鸣雄一长嘶。酒酣还起舞，男儿故瑰奇。浩气夺月光，流照为我迟。铁甲殉铜柱，南纪亦未夷。因风语推毂，虎陛方拊髀。,5
Yuan,王翰,题画寄会稽胡温,秋声无远近，隐处入双松。落景明寒渚，虚烟暝远峰。孤舟清夜笛，何处暮天钟。不识山阴路，苍茫翠几重。,4
Song,王雱,句,君心莫厌频欢乐，请看云间日西入。,3
Qing,孔毓玑,其九,良田平旷荫松筠，谷口云封远俗尘。清献先生未知处，桃源无复问津人。,6
Tang,于武陵,早春山行,江草暖初绿，雁行皆北飞。异乡那久客，野鸟尚思归。十载过如梦，素心应已违。行行家渐远，更苦得书稀。,2
Qing,王刚,其四,神京黯黯虎狼过，玉斧销沉感慨多。南徼昔闻飞白雉，东邻今喜得金鹅。瑶宫尚谱无愁曲，禁苑新屯曳落河。易水已寒人不见，雁翎敲断且高歌。,6
Yuan,僧子贤,送李提举归,白帝城边落木秋，峨眉山上月如钩。少陵野老曾为客，太白仙人旧所游。玉峡楼船烟雨暝，锦官台殿夕阳收。他年百丈牵江上，访子殷勤到益州。,4
Song,方君遇,风流子,春被雨禁持。伤心事、仿佛去年时。记芳径暮归，褪妆微醉，暗帏先寝，闻笑佯痴。回首别离容易过，杨柳又依依。红烛怨歌，鬓花零落，青绫牵梦，屏影参差。桃源今何在，刘郎去，应念瘦损香肌。误约夜阑，从前怪我多疑。但怕收残泪，对人徐语，指弹新恨，推户潜窥。还是恹恹病也，无计怜伊。,3
Tang,僧昙域,赠岛云禅师,远庵枯叶满，群鹿亦相随。顶骨生新发，庭松长旧枝。禅高太白月，行出祖师碑。乱后潜来此，南人总不知。,2
Ming,王珉,田稷还金图,百镒私金岂妄传，展图三叹忆当年。齐王若正田郎罪，千古谁知阿母贤。,5
WeiJin,紫微王夫人,其十,褰裳济渌河，遂见扶桑公。高会太林墟，赏宴玄华宫。信道苟淳笃，何不栖东峰。,0
Qing,方式济,陇头水,河水浊，江水清。妾似陇头水，清浊自分明。昔为田家女，择婿嫁边吏。田夫入城不隔宿，边吏年年在边地。闻道梁州新破虏，燉煌已入中朝土。戍卒受赏官封侯，血裹冰霜凝绣斧。主将笑拥双婵娟，筝琶夜醉穹庐眠。横塘水接陇头去，送妾双泪流君前。,6
Ming,王佐,登高山西塔和刘守韵（时寓邵氐）,红树秋千仞，珠林岭半边。登临香积阁，徙倚夕阳天。世事横双眼，流光照暮年。茫茫云峤外，何处是林泉。,5
Yuan,李道纯,其二,我本清虚种，玲珑贯古今。为厌名利冗，且隐淤泥深。每有济人意，常怀克己心。几多捞漉者，那个是知音？,4
Qing,卜舜年,登天平山作,来游不倚筇，踏踏天平路。峰矗万云立，壑虚众风赴。攀萝陟其巅，螺翠盈四顾。下有小范茔，慷慨发高慕。,6
Qing,方登峄,出西郊道过摩诃庵经前明宦寺葬地,易代一抔土，累累葬宦官。馀威剩碑碣，流毒在衣冠。树接宫云密，钟敲佛火残。东京乔固冢，鬼哭北邙寒。,6
Ming,释大持,村居三首 其一,荒院无金磬，诵经石可敲。苦齑何异药，破屋不如巢。一受田家供，因多桑者交。洗蔬莫剩叶，流出恐人嘲。,5
Qing,牛焘,其四 石鼓碑①,片石磨寒月，五花镌赤纹。铜曾标汉柱，鼓拟篆周文。宝镜澄秋水，苍苔翳片云。摩挲开合迹，莫问故将军。,6
Qing,方祖荫,对月,又见盈盈月，閒窗夜有辉。四时常伴客，何日与同归。天末风初起，林间露共霏。故园离别久，那免叹无衣。,6
Ming,王溱,落星寺别蒋南泠,别意随流水，回船过落星。湖光侵寺碧，山色入帘青。鸥鹭驯沙岸，鱼龙骇石汀。虚堂归兴渺，烟浪晚冥冥。,5
Qing,尹推,次市南先生宁越郡楼韵 其一,依山搆草屋，厅室二间通。上漏难防两，傍疏不蔽风。题诗嫌壁暗，看月喜窗空。主人衰且病，独也咏其中。,6
Qing,井镃,寒食舟中,春风江上柳如烟，夹岸桃花远趁船。令节再逢寒食候，滩声不断石桥边。布帆无恙随流水，明月多情媚远天。舣棹清宵临野寺，不堪钟鼓伴愁眠。,6
Yuan,李孟,其二,十年陪顾问，一旦决安危。自合成功去，应惭见事迟。长城徒自坏，孤注莫相疑。辟谷求仙者，高名百世师。,4
Ming,左懋第,游珠玑崖,水拍青天涛捲雪，石峰片片皆奇绝。浮白狂歌长吉诗，元气茫茫收不得。,5
Qing,王承广,其二,射策分符事事同，谈兵慷慨气如虹。多君颈血真凝碧，嗟我匣刀徒殪戎。猿鹤化时终有恨，鲸鲵戮后愧无功。兼旬转战身犹在，青史垂名独逊公。,6
Qing,丁嗣澄,禅隐先生歌,先生肮脏负奇骨，辞家学道游天台。筑室半山傍危木，列石为坐浮苍苔。山风一夜飘然来，吹得山头花尽开。偶来花下把铁笛，云衣潇洒岸其帻。泠泠逸响凌太虚，密叶丛条声淅沥。嗟乎山中讵知秋复春，落花扫作岩下尘。千松原与人间断，懒出深山再问人。,6
Tang,方干,将谒商州吕（一作李）郎中道出楚州留献章（一作韦）中丞,江流盘复直，浮棹出家林。商洛路犹远，山阳春已深。青云应有望，白发未相侵。才小知难荐，终劳许郭心。,2
Yuan,昙埙,答定水堂上和尚次韵,兵尘十载暗沧洲，矫首东南忆旧游。夜壑松涛惊别鹤，春江柳色映眠鸥。天香满室澄还寂，涧水涵空湛不流。车马拥门多慕道，云兴百问若为酬。,4
Yuan,耶律铸,伯哩行,胜气横千里，欢声洽万夫。虎牙为后拒，犀首是前驱。金练鸦光队，银枪雁子都。率然乘伯哩，二战下崲峹。,4
Ming,方于鲁,送张山人归越,雉子斑斑麦正齐，黄梅四月雨凄凄。新安江上㩗尊酒，送尔看山到浙西。,5
WeiJin,王羲之,兰亭诗二首① 其二,悠悠大象运，轮转无停际。陶化非吾因，去来非吾制。宗统竟安在，即顺理自泰。有心未能悟，适足缠利害。未若任所遇，逍遥良辰会。三春启群品，寄畅在所因。仰望碧天际，俯磐绿水滨。寥朗无厓观，寓目理自陈。大矣造化功，万殊莫不均。群籁虽参差，适我无非新。猗与二三子，莫匪齐所托。造真探玄根，涉世若过客。前识非所期，虚室是我宅。远想千载外，何必谢曩昔。相与无相与，形骸自脱落。鉴明去尘垢，止则鄙吝生。体之固未易，三觞解天刑。方寸无停主，矜伐将自平。虽无丝与竹，玄泉有清声。虽无啸与歌，咏言有馀馨。取乐在一朝，寄之齐千龄。合散固其常，修短定无始。造新不暂停，一往不再起。于今为神奇，信宿同尘滓。谁能无此慨，散之在推理。言立同不朽，河清非所俟。,0
Qing,王昙,戏赠顾丈樊渠 其一,一瓮终年抱，书声小巷哗。头颅能似杵，老眼不曾花。乐府传千古，诗名足一家。闭门往来绝，风雨亦天涯。,6
Qing,王又旦,其二,夜宴出房烝，军城酒似渑。阵云通白帝，边月堕黄陵。垂手花低幕，缠头柳覆缯。章台歌舞地，今古怅偏增。,6
Yuan,尚仲贤,混江龙,因窥关隘。自从那美良川引至介休来。俺想着先王有道。后辈贤才。若不是周西伯能求飞虎将。谁把一个姜太公请下钓鱼台。他可也几曾见忽的旗展。豁的门开。鼕的鼓响。珰的锣筛。投至得这个千战千赢尉迟恭。好险也万生万死唐元帅。到今日回忧作喜。降福除灾。,4
NanBei,刘义恭,诗,飞流界桂道，深林冒兰街。,1
Qing,文星瑞,豫章会馆联,去故乡二千里而遥，喜依然桑梓衣冠，共联嘉会；创斯堂三十年之久，愿以后岁时伏腊，毋替成规。,6
Yuan,丘处机,秋雨,信宿天飞雨，清秋地涌波。沉阴韬日月，浡潏涨江河。紫塞归鸿恨，青山隐士歌。不防居石室，高枕咏烟萝。,4
Ming,王祎,其二,日暮凉风急，萧然一旅身。酒边歌草草，画底唤真真。乱㝱因多想，闲愁不为贫。苦为怀土意，此际更伤人。,5
NanBei,谢超宗,其十四 永祚乐（皇帝还东壁上福酒奏）,构宸抗宇，合轸齐文。万灵载溢，百礼以殷。朱弦绕风，翠羽停云。桂樽既涤，瑶俎既薰。升荐惟诚，昭礼惟芬。降祉遥裔，集庆氤氲。,1
Tang,缺名二,其十,暂得一代人，风光亦须觅。金玉不成宝，肉身实可惜。白发随年生，美貌别今夕。贫富光常空，恣意多著吃。活时怪不用，塞墓慎何益？,2
Ming,于颖,新岁次茂贻韵,不觉流光度，霜华入鬓边。难忘惟旧雨，相对又新年。学佛宁遗世，为农敢问天。椒花一相劝，身世各悽然。,5
Yuan,毛直方,其二,花开能夜合，草发解宜男。对花今有恨，见草祇应惭。,4
Qing,方浚师,闻子箴兄入觐北上用子由中秋见月寄子瞻诗韵奉怀,凉秋夜静天宇高，朝天使者拈吟毫。吟成对月发遐想，银河耿耿疑飞涛。我从岭南别天子，七载光阴若流水。炎荒迢遰望京华，烹茗怀君中夕起。起开砚箧磨墨丸，墨池黑讶痴蛟蟠。手挥笺牍倩谁寄，冬冬衙鼓声清寒。燕蓟风尘异淮汴，十丈软红素衣变。重携旧曲谱《霓裳》，当筵年少停歌板。请君更话三神山，巨鳌首戴千钧坚。蓬莱瀛洲近咫尺，拄笏笑向东溟看。豸冠巍峨容色好，献书尚记台中草。圣主端知蔡挺悫，淮阳讵使汲黯老。年来金穴不改贫，宦游我亦同心人。彩云环绕冰轮出，锁闱却忆长安客。,6
Song,释妙普,其三,十二时中莫住工，穷来穷去到无穷。直须洞彻无穷底，踏倒须弥第一峰。,3
Ming,方元焕,园居二首 其一,冥心无住着，水石澹幽居。风物花含早，阳春鸟弄初。病减烧丹灶，情欣种树书。地偏非辟俗，林卧谷神虚。,5
Yuan,王磐,游黄华山,林虑著太行，峰峦一都会。晴岚照郛郭，朝日炫金翠。盘盘黄华山，高秀众峰内。万仞青芙蓉，屹立见根蒂。有泉不知源，滂沛落云际。初疑玉虹垂，兼讶银河溃。翻翻雪练飞，汹汹风雷沸。前年会一游，披览恨未细。今兹重经过，适与佳客萃。坐分石上苔，行并林间辔。缅怀雪溪老，远出辽海外。飞声入中华，遂占此山丽。吾家墨灶峰，卑小众所易。婆娑百本松，龙蛇护清閟。烟雨一窗书，作我幽栖地。会看此名山，永无黄华配。江山无大小，玩赏因人贵。嗟我复何人，题诗聊自戏。,4
WeiJin,张载,送钟参军诗,善见理不拔，阐道播徽容。,0
Ming,卞季良,病起,岩扉长阒寂，时序自推移。病起形容改，吟行杖屦迟。蛛丝依乱帙，燕语向深枝。筋力犹彊健，家僮不用持。,5
Yuan,周密,杼山村舍,石田馀数亩，茅屋小三椽。鸡犬桃源外，桑麻渭水边。刳松分野蜜，笕竹引山泉。便可随君隐，居然谢俗缘。,4
Song,王浻,题义门胡氏华林书院,桃李清明旧著行，门旌高映郤诜堂。乌衣里巷钦风化，曲水杯盘乐羽觞。客馆早邻徐孺宅，仙居今似武夷乡。家声传得缃缣事，后裔扬名道更光。,3
Ming,孔煦,峡山寺,缥缈禺山十九峰，梵宫迥出白云封。苍松鹤唳三秋雨，古洞猿啼半夜钟。形势若移延祚转，溪花疑在武陵逢。登临直欲凌高顶，遥望天边第几重。,5
Yuan,李齐贤,湖海照磨还江南（台州宁海人）,佳客来千里，幽人老一丘。仙标惊洒落，友意感绸缪。渺渺烟波路，萧萧草木秋。却悬徐孺榻，空望李膺舟。,4
Yuan,李裕,过鹿皮子小玄畅楼,隐君昔向金华住，坐爱双溪八咏楼。别起危檐更萧爽，未应前哲独风流。空山明月定谁好，野水閒云亦自秋。他日相从问清静，便须乘兴到林丘。,4
Qing,王士禛,即事作二首 其一,草堂残雪后，不出系南村。暮鸟常穿屋，寒家少候门。读书慕终古，养疾乐丘园。顾巳惭通隐，浮沉莫更论。,6
Qing,方士淦,李忠定公印歌用昌黎石鼓歌韵,忠定李公有遗印，饮生示我属我歌。南渡业已弃淮汴，拈韵谁克希阴何。印方四面一寸许，字体柳脚兼虞戈。靖康元年纪敕赐，玉石光泽畴琢磨。亲征行营名号壮，红泥摹勒宜轻罗。公之声望俪赵鼎，立朝丰采咸峨峨。奈何大廷失其政，权奸盗窃持太阿。此印直可拟铁券，宝器定有神鬼呵。花石朘民民力竭，抚字安得循南讹。公登进士隶邵武，释褐曾瞻孔壁蝌。麟凤在郊应时瑞，钧天广乐鼓灵鼍。提举安置屡颠蹶，龟山怅望手无柯。作相仅能七十日，斜阳返照如织梭。骇绝魏公出蜚语，此老行事岂委佗。况复金牌召良将，之水而外仅曹娥。回首中原半沦丧，伤哉汉广江之沱。却溯我公策仕初，早在政和与宣和。陈东挝鼓诉公屈，罹辟谁实司其科。欧阳澈戮倍惨酷，善类澌灭何其多。和议已成甘忍辱，会见荆棘埋铜驼。此印无乃竟虚设，三湘八闽劳经过。人生精骨自有限，奚堪既切仍复磋。尤恨伯彦与潜善，更工谗谮兴风波。公窜南荒不许赦，刑章国典真偏颇。宵小鬼蜮缘底事，全躯保室匪有佗。建炎当宁腼人面，用人行政诚媕娿。遐想我公当此境，抑塞无语空摩挲。君从何处得此印，助我酒兴长吟哦。好将拓本慎藏弆，譬如名帖珍群鹅。稽之史传数百载，流光瞥去洵刹那。彼苍梦梦信难测，独使贤杰遭坎轲。公之精爽寄斯印，应悬霄汉凌山河。题诗愿和石鼓韵，敢云学步翻蹉跎。,6
Qing,于范,浣溪沙 有忆,月掩风蒲江岸虚。棹歌何处小凉馀。故园人在翠纱厨。好酒那消三楚梦，离心谁寄九秋书。夜深清露竹梢初。,6
Yuan,丘元镇,次太府侍郎登君山韵,奉诏来南海，驱车眺北江。沧波来滚滚，百鸟去双双。远树迷春径，轻舟避夕矼。从游得休暇，竟日坐云窗。,4
Tang,李治,守岁,今宵冬律尽，来朝丽景新。花馀凝地雪，条含煖吹分。绶吐芽犹嫩，冰台已镂津。薄红梅色冷，浅绿柳轻春。送迎交两节，暄寒变一辰。,2
Tang,公乘亿,句,十上十年皆落第，一家一半已成尘。,2
Qing,王尔烈,咏千山诗二首 其一,高山天作帝王州，长白尊居望莫由。一石一泉皆化育，千华千顶孰雕锼。水无四渎原依海，山不三公岂屑侯。擅胜生辉应有日，豳岐翘首翠华游。,6
NanBei,王韶之,其十一 食举歌①,晨羲载曜。万物咸睹。嘉庆三朝。礼乐备举。元正肇始。典章晖明。万方毕来贺。华裔充皇庭。多士盈九位。俯仰观玉声。恂恂俯仰。载烂其辉。鼓钟震天区。礼容塞皇闱。思乐穷休庆。福履同所归。,1
NanBei,萧纲,茱萸女,茱萸生狭斜，结子复衔花。遇逢纤手摘，滥得映铅华。杂与鬟簪插，偶逐鬓钿斜。东西争赠玉，纵横来问家。不无夫婿马，空驻使君车。,1
Song,无名氏,题芜湖梦日亭,楼船犀甲下荆州，蜂目将军驻碧油。虎帐觉来惊日堕，龙媒嘶去逐星流。奸萌问鼎终何在，计落遗鞭始可羞。幽草乱花荒故垒，无人能作晋春秋。,3
Yuan,何景福,上家君,阿翁弄孙心可乐，痴儿观光志愈坚。灯烬悬花形顾影，雨声刮梦夜如年。攀龙期对三千字，跨鹤须缠十万钱。为报还家定何日，一阳春信到梅边。,4
WeiJin,李充,春游赋,盖适性莫畅乎游，而时和莫喻乎春。,0
Yuan,王奕,彭泽新县靖节祠,已曾采石酹诗仙，又拜书岩荐菊泉。京口火头才负乘，柴桑处士便归田。驰驱名并诸公驾，尸祝谁碑百世贤。近代从容人死义，后先二尹合俱传。,4
Yuan,余阙,赋得慈恩寺塔送李惟中赴西台侍御,祇园开塔庙，遐瞰尽三秦。雕玉裁文陛，金铜结绮轮。高标双阙外，流影灞陵津。揽辔还登眺，题名继昔人。,4
Ming,王慎修,汉皋别意,夕阳帆影共徘徊，珠佩无人解赠来。欲识愁肠谁得似。江流曲处日千回。,5
Yuan,宋禧,送天界寺书记联季芳归四明省母,四明三佛地，一出几番归。母在频回首，秋来远寄衣。灯前黄叶落，舍上白云飞。愁极成欢喜，禅心即此机。,4
Tang,纥干俞,玉钩赋（以常协政经故无朓朒为韵）,日云暮矣。月出之光。始如钩而可辨。亦方蛾而乍扬。太阴表精。知就盈之所渐。司历纪候。见哉生之有常。原乎内职既修。阴事允叶。故得启临照于品类。彰运行于纪牒。尚迷山桂之丛。稍应阶蓂之荚。沈碧水以辉动。挂珠帘而影接。孤悬亳野。狼衔虚贵于殷年。回烛汾阴。鼎见方惭于汉叶。高疑雪映。朗若冰净。怀远戍于虚弓。望征人于破镜。将以洞纤芒而并深鉴。符阴德而昭圣政。岂比夫空惊思妇之心。载发诗人之咏。彼锵佩鸣环之似。瑶阶玉砌之庭。徘徊瞻乎爽朗。晼晚俟其清荧。披雾才升。绡幕误传于盈手。流天未满。窗徒讶其分形。奚必效重轮之庆。表三珥之灵。然后可以光帝典而耀祥经者哉。是知沦精蟾兔。亦此之故。比质瑾瑜。其美何无。所以澄清景于天杪。荡浮埃于物表。倏周流于皓璧。渐泛滥于灵沼。千门始丽以涓涓。午夜俄分而皎皎。礼有让遂成其魄。政以齐勿谓之朓。昔也示冲于朏。谪见乎朒。谅无徵于次舍。斯有斁乎迟速。今圣后垂统。纤阿为仆。本其位于西方。正其居于北陆。明大易致远之义。合升歌向中之目。夫然则罔差于常度。所以集帝台之祉福。,2
Song,毛滂,其二,贫贱通姻好，凄凉累赏音。空知典刑在，谁听短长吟。飞鹤窥塘水，眠牛傍柏林。龟鱼迎拄杖，犹出画桥阴。,3
Qing,牛焘,沙汀村庄即事,野人炮鹿脯，邀我步烟扉。暖圃融春雪，寒罾挂夕晖。花残岩蜜熟，松老茯苓肥。薄醉林皋晚，樵歌下翠微。,6
Song,王觌,句,覆栏常浸桐阴冷，煮茗犹呈玉邑寒。,3
Tang,尹鹗,金浮图,繁华地，王孙富贵。玳瑁筵开，下朝无事。压红茵，凤舞黄金翅。玉立纤腰，一片揭天歌吹。满目绮罗珠翠，和风淡荡，偷散沈檀气。堪判醉，韶光正媚。折尽牡丹，艳迷人意。纵金张许史应难比，贪恋欢娱，不觉金乌西坠。还惜会难别易，金船更劝，勒住花骢辔。,2
WeiJin,牵秀,黄帝颂,邈矣黄轩，应天载灵。通幽远览，观象设形。诞敷厥训，彝伦攸经。德从风流，化与云征。皇猷允塞，地平天成。爰登方岳，封禅勒成。纷然凤举，龙腾太清。违兹九土，陟彼高冥。民斯攸慕，涕泗沾缨。遐而不坠，式颂德声。,0
WeiJin,朱异,赋弩,南岳之干，钟山之铜。应机命中，获隼高墉。,0
Yuan,房皞,寄段诚之,咫尺春风三十三，不如归卧旧烟岚。浮云富贵吾何慕，陋巷箪瓢分所甘。多语数穷深可戒，虚名无用不宜贪。寥寥孔学今千载，赖有斯人可共谈。,4
Yuan,李裕,古意,美人汲深井，夜久井泉冷。独向明月中，徘徊顾秋影。,4
Song,卞震,其九,芳草又牵为客恨，白云空寄未闲心。,3
WeiJin,曹毗,晋江左宗庙歌十一首 其十一 四时祠祀歌,肃肃清庙。巍巍圣功。万国来宾。礼仪有容。钟鼓振。金石熙。宣兆祚。武开基。神斯乐兮。理管弦。有来斯和。说功德。神斯乐兮。洋洋玄化。润被九壤。民无不悦。道无不往。礼有仪。乐有式。咏九功。永无极。神斯乐兮。,0
Yuan,周伯琦,其二,雕题承正朔，口舌代干戈。气运于今盛，人材比古多。郎君登膴仕，孙子擢巍科。文物声邹鲁，勋名少伏波。,4
Yuan,李好古,混江龙,清宵无梦。引着这小精灵閒伴我游踪。恰离了澄澄碧海。遥望那耿耿长空。你看那万朵彩云生海上。一轮皓月映波中。侍女云：海中景物。与人间敢不同么。正旦唱：觑了那人间凤阙。怎比我水国龙宫。清湛湛洞天福地任逍遥。碧悠悠那愁他浴凫飞雁争喧哄。似俺这闺情深远。直恁般好信难通。,4
Yuan,何失,书怀,野性长便云水居，城中有屋不如无。悭时因记人来往，多少红尘污白须。,4
Qing,王允执,白堤步月,琉璃世界许盘桓，一曲琼箫露影团。行转长堤回首望，楼台高浸水云寒。,6
Ming,王翰,山居春暮偶成,水气掩苍扉，萝香织翠微。洞回云到少，地僻客来稀。野鸟伤春去，杨花作雪飞。秪因飘泊久，对此也沾衣。,5
Yuan,任士林,喜陈茂阳客归,对坐头俱白，愁来强欲歌。出门知己少，遇事折肱多。海气低青嶂，年光暗绿莎。不堪妻子笑，舌在欲如何？,4
Yuan,王圭,赵云仲诸君见访小酌次韵,长杨旖旎绿阴晴，小阁芳菲接谢城。乐事良辰真具美，酒徒诗伴旧知名。春阴忽散林光变，晓露未晞花气清。有兴时来共幽赏，暂时风雨莫寒盟。,4
Qing,方尔谦,贺张同亮、王揖唐女结婚,清河勋阀琅琊世家，配合都能稽旧事；诸葛大名龙川才气，说来却好贺新郎。,6
Tang,僧竟脱,其三,猢狲与露柱，未免东西步。任唱太平歌，徒话超佛祖。,2
Yuan,契玉立,其二,行尽高山涉水涯，仙家缥渺隔明霞。扬鞭笑指桃源路，不用扁舟溯落花。,4
Ming,王崇古,登钟山戍楼,危楼高结跨飞虹，古塔崚嶒对梵宫。北去关河连塞上，西来风物自秦中。洞门暗向前山转，石井深连幽涧通。扼险应期追一范，不堪摇落戍烟空。,5
NanBei,范泰,鸾鸟诗,神鸾栖高梧，爰翔霄汉际。轩翼飏轻风，清响中天厉。外患难预谋，高罗掩逸势。明镜悬高堂，顾影悲同契。一激九霄音，响流形已毙。,1
Tang,故台城妓,金陵词,宫中细草香红湿，宫内纤腰碧窗泣。唯有虹梁春燕雏，犹傍珠帘玉钩立。,2
WeiJin,张华,其二,洪钧陶万类，大块禀群生。明暗信异姿，静躁亦殊形。自予及有识，志不在功名。虚恬窃所好，文学少所经。忝荷既过任，白日已西倾。道长苦智短，责重困才轻。周任有遗规，其言明且清。负乘为我戒，夕惕坐自惊。是用感嘉贶，写心出中诚。发篇虽温丽，无乃违其情。,0
NanBei,柳恽,其五,泛艳回烟彩，渊旋龟鹤文。凄凄合欢袖，冉冉兰麝芬。不怨杼轴苦，所悲千里分。垂泣送行李，倾首迟归云。,1
Tang,孔氏,其三,有意怀男女，无情亦任君。欲知肠断处，明月照孤坟。,2
Yuan,叶可权,其六 长安晚渡,平芜断楚迷行路，野渡茫茫烟水暮。孤舟隔岸呼不来，落日寒沙点鸥鹭。浮云万里空悠悠，长安不见令人愁。长安在西向东笑，欲借两腋天风秋。,4
Yuan,汪士明,题四御史诗卷,上元甲子龙飞春，一时群贤辅圣人。四聪甚迩百度举，诞降丝纶旌直臣。直臣维何四御史，铁冠白笔侍紫宸。面如秋霜胆如石，曾犯先朝批逆鳞。奏章上彻雷霆震，此身视死犹埃尘。宽饶竟到北阙下，韩公远谪辞西秦。忠言嘉谟倘悟主，小臣微躯安足云。鸷鸟既死不复击，尺蠖暂屈当复伸。忽逢天语为昭雪，一朝黯淡开青旻。死者当庙食，子孙居要津。生者赐环归，朝廷领缙绅。彼哉患得复患失，重茵列鼎思全身。回视四贤生死各尽节，何异鸡惊争食仰视鸾凤凌紫氛。,4
Yuan,吴景奎,寄题天台杨道士素轩,梨云漠漠护幽扃，宴坐冥观内景清。风露洗秋生灏白，雪霜惊晓眩空明。琼楼奏乐霓裳冷，缑岭吹笙鹤羽轻。窗户玲珑人寂寂，碧桃花下步虚声。,4
Ming,王应斗,其二,宿领司涛职，今参戒杀因。千年歆血食，一日断腥尘。说法依三昧，流风仰百神。可知仙佛路，清净即为真。,5
Tang,石仲元,寿阳山（《宋诗纪事》作阳朔道中）,平原翠削万琼瑰，顿辔尘沙眼暂开。文网牵人宁底急，未妨特特看山来。,2
Ming,丁养浩,平坝 其二,晴原猎猎战旗风，马首青山望不穷。犹有好花开暮景，不知寒意到秋蓬。人家半出层霄上，野戍平临夕照中。多少行人怨滇海，晚来歧路泣西东。,5
Qing,丁惠康,别友人,客里难为别，情亲况似君。不应横流日，犹有在山云。充国屯田策，羲之誓墓文。人生异出处，暂莫惜离群。,6
Ming,方朴,普觉堂,普觉有何好，秋来事事幽。风檐落桕子，榕叶覆溪舟。隐几山当户，翻经月到楼。谁为姑射牧，茅屋隔沧洲。,5
Tang,僧文偃,其五,太阳溢目极玄微，谁人说道我渠非。句中有路人皆响，觌面难遭第一机。,2
Ming,释方泽,仇生,仇生有父风，能画擅江东。缥缈千峰势，巑岏尺素中。坐增吴苑秀，不谢辋川工。倘写天台胜，添予补衲翁。,5
Qing,王鸣雷,春日江村,柳气堤边厚，东风吹入窗。年衰从岁转，道困任时降。蝴蝶晴来巷，鸬鹚雨入江。故人书札少，春雁阻何邦。,6
Qing,尤侗,由君山入黄山,君山行尽是黄山，山脊中分大石湾。帆影忽来千树里，江声若出万峰间。水云自起羁愁合，野鸟高飞客思闲。临去尚劳回首望，美人日暮绾湘鬟。,6
Tang,方干,怀州客舍,误饮覃怀酒，谁知滞去程。朝昏太行色，坐卧沁河声。白道穿秦甸，严鼙似戍城。邻鸡莫相促，游子自晨征。,2
Yuan,牟巘,次韵八咏楼,八咏楼中景，都从笔下收。使君容此客，诗卷重于舟。我颇曾三至，君应倍四愁。潇湘与章贡，千古只同流。,4
WeiJin,杨戏,其八 黄汉升,将军敦壮，摧锋登难。立功立事，于时之干。,0
Tang,李冶,春闺怨,百尺井栏上，数株桃已红。念君辽海北，抛妾宋家东。,2
Yuan,余善,其五,溪头流水饭胡麻，曾折璚林第一花。欲识道人藏密处，一壶天地小于瓜。,4
Ming,王叔承,其四,受降城下橐驼群，幕府屯田杳不闻。三辅干戈消白骨，九秋烽火暗黄云。边疆竟尔堪忧国，往昔何人议战勋。休道朔方元保障，健儿犹哭李将军。,5
NanBei,庾肩吾,奉和泛舟汉水往万山应教诗,桂棹桬棠船，飘扬横大川。映岩沈水底，激浪起云边。迥岸高花发，春塘细柳悬。陪歌承睿赏，接醴侍恩筵。谁云李与郭，独得似神仙。,1
Yuan,沈禧,风入松,一溪新水绿涟漪。嫩柳袅金丝。扁舟载得春多少，轻摇过、芦荻沙堤。惊起一双鸂鶒，飞来几点凫鹭。笔床茶灶总相随。蓑笠不须披。烟波深处耽清趣，任逍遥、不管伊谁。抱膝吟余好句，回头又得新诗。,4
Song,丘浚,秩满寄茅山道友,鸣凤相邀览德辉，松萝从此与心违。孤峰万仞月正照，古屋数间人未归。欲助唐虞开有道，深惭巢许劝忘机。明朝又引轻帆去，紫朮年年空自肥。,3
Qing,方守彝,甲寅九月十五日，读竟伯谦先土《吴船》《岭云》《西征》《化城》《风泉》《东归》诸集，窥测所及，散记于各篇上方，复题一律，表向往之微，希教正之,馀生幸接大峨仙，漠漠湖江吞楚天。虎豹虬龙风月事，惠琼儋耳古今贤。襟怀洒落遗尘累，造化往来成咏篇。未免杜陵忧国恨，回头天宝泪如泉。,6
Qing,王善宗,台湾八景（安平晚渡）,沧海安平水不波，扁舟处处起渔歌。西山日落行人少，帆影依然晚渡多。,6
Ming,王醇,道中怀周元修,正悲前度别，兹别更何安。黄叶水西路，晚风驴背寒。出常怜我独，聚反失冬残。渐逼他人面，天涯意所难。,5
NanBei,徐君茜,别义阳郡二首 其一,翔凤楼。遥望与云浮。歌声临树出。舞影入江流。叶落看村近。天高应向秋。,1
Qing,戈源,和李青墅培葛培初韵,忆曾叱驭访衡门，茗碗香烟笑语温。士气故从吾辈作，诗名原并使臣尊。相知敢诩传心法，晚遇翻愁惹泪痕。好记青霄蜚羽日，望云有客咏腾骞。,6
WeiJin,卢谌,其十一,涂炭既济，寇挫民阜。谬其疲隶，授之朝右。上惧任大，下欣施厚。实祗高明，敢忘所守。,0
NanBei,陈叔宝,其十一,大妇年十五，中妇当春户。小妇正横陈，含娇情未吐。所愁晓漏促，不恨灯销炷。,1
Yuan,僧行端,寄晦机和尚,流落似孤蓬，君西我在东。二三千里外，一十五年中。老去头毛白，寒来树叶红。所期盘石上，松月夜禅同。,4
Song,王镐,移竹后雨,洗红窣窣乌苣雨，落紫飕飕皂角风。挂起北窗聊问讯，新移来竹定惺松。,3
Yuan,吴昌龄,一半儿,只见他高烧银烛影摇红。满注名香宝鼎中。全不似初见时恁般乔面孔。殷勤地捧金钟。元来是一半儿妆呆一半儿懂。,4
Tang,李瓘,乐九成赋,唐在六叶。将修封禅。想与灵接。乃冠颢色。佩朝阳。瑱瑶碧之明润。屑桂椒之芳香。曰予意夫放勋光明。重华风声。髣髴兮阳灵之宇。婵娟兮介邱之平。先大乐。缉正声。更协五变。亲和九成。均鸣丝于金竹。参云门与咸英。使子野夺意。伶伦丧精。帝于是摇翠竿于东国。翳华芝而遂行。然犹左却宓妃。右屏西子。宠罢金屋。欢辞瑶水。岂修蛾之敢回。匪清矑之能视。飞燕心折。毛嫱色沮。朝云之姣兮。不能呈其妍。绝代之冶兮。无所施其美。况肯选无限。情未央。将与昭阳比盛。倾宫相望。仍复斥郑卫。捐倡优。靡曼无取。淫哇不留。淮南兮激楚。荆歌兮赵舞。长袖更进。新声自许。娇彩云之徘徊。拂锦茵而容与。能使秦帝荧惑。汉皇延伫。度曲东城。横态北渚。莫不卷襞而索无处所。庾射兕之骋骛。役誇胡之豫游。去翠被与豹舄。戢鸟唬及骅骝。复想像云梦。彷徨青邱。麋獐熊罴之薮。灌莽陵冈之幽。于中为乐。骄矜未休。荒淫震荡。其诚不修。将穆然储思粹清高想意援招摇兮往若而至乃建玉旃之光耀。动金根之逶迤。丹虬翊辇。白武衔蕤。后舞元鹄。前鸣长离。清坛下蔚。高烟上驰。故能决地阃。开天维。降青元兮来斯。登黄灵兮迟迟。江畔之茅抽三脊。北里之禾满芳席。睢上之黄龙兮瑞以多。愿持朱雁兮荐天歌。明德既享。灵心每和。宜其日炷中峰。云烟上帝。光五色。声万岁。气非烟。风若蕙。勋侔成山碣石。泽比涨海洪波。兹所以庶高宗之美。岂七十二君之足多。孰与雄奢骄贵。逞欲矜意。贪灵好奇。恃力誇资。惑方士之说。邀羡门之期。果为风雨所中。神仙见期。历琅邪兮徒远。望蓬莱兮几时者哉。,2
NanBei,范云,古意赠王中书诗①,摄官青琐闼，遥望凤皇池。谁云相去远，脉脉阻光仪。岱山饶灵异，沂水富英奇。逸翮凌北海，抟飞出南皮。遭逢圣明后，来栖桐树枝。竹花何莫莫，桐叶何离离。可栖复可食，此外亦何为。岂知鹪鹩者，一粒有馀赀。,1
NanBei,王融,其五,春枝多病夭，秋叶少欣荣。心骸终委灭，亲爱暂平生。长风吹北陇，迅景急东瀛。知三既情畅，得一乃身贞。,1
WeiJin,许询,墨麈尾铭,卑尊有宗，贵贱无始。器以通显，废兴非己。伟质软蔚，岑条疏理。体随手运，散飙清起。通彼玄咏，申我君子。,0
Yuan,吕思诚,其六 桂岭晴岚,桂岭崇崇插绛霄，晴岚浮动翠云飘。峰峦碧润轻翻縠，岩壑精荧深染绡。晚霭忽开高突兀，馀辉斜抹蔚岧峣。缓行鸟径衣裳湿，莫说梅花万里遥。,4
Song,王镐,小桃源,二水清浑合，三山锦绣张。迹沉簿书冗，身在水云乡。,3
Tang,僧利涉,讥韦玎吟以韦字为韵,我之佛法是无为，何故今朝得有为。无韦始得三数载，不知此复是何韦。,2
Ming,叶太叔,夜起,少寐衰承损，披衣影带形。隙偷孤月白，壁写一镫青。霜重咽寒露，山空走百灵。世情犹半夜，何计破冥冥。,5
Yuan,李达衷,万景楼（见胜览）,观海来登万景台，云涛烟浪接天来。若将此水变舂酒，何止日倾三百杯。,4
Qing,于式枚,书易五剪发诗后四首 其一,台司家世冠龙阳，犹较升阶说短长。正论我思元世祖，蔽贤休怨贾平章。,6
Ming,毛弘,扬子寒潮送陈都阃文,渺渺来京口，苍茫接远汀。寒声随落月，流影带疏星。楚树遥村暝，吴山隔岸青。夜深舟泊处，欹枕若为听。,5
Tang,吕牧,子击磬赋（以敬明尔志人将辨之为韵）,大哉将圣。乐天知命。宪章文武。昭宣孝敬。游道艺之门。观鲁卫之政。知礼文之述作。系王道之衰盛。将有托于知音。故先击其浮磬。翕如始奏。泠然激扬。旁达草木。独调宫商。律中乃节而信。清引而越以长。何一气之立则。若五色而成章。羽可以振振。兽可以跄跄。神人以和。舍此奚取。乐悬之位。斯焉是将。谐协于国风。本一于心始。将此易俗。非为悦已。作于朝而君臣同和。听于家而少长咸喜。不达情者。莫究其理。不赏音者。莫知其旨。非有为而作焉。岂苟乐而为尔。噫。斯道之行。如磬之声。合于制度。发以清英。应小大以随击拊。原始终不可将迎。伊物情之滞隔。莫不由此而发明。谓为艺以吾不试。语之道而知吾志。固非系而不食。岂止垂之如坠。曾见访于苌宏。反受嗤于荷蒉。彼往而不返。欲洁其身。如乐之无节。则可夺伦。义有昧于反舌。耳无闻于日新。何没没于隐者。亦硁硁于小人。必也审音。居然大辨。动应而溥畅。虚中而独善。使石声无定。则我心可转。初未明乎弛张。庸讵议乎深浅。一雅一变。正声久遣。子击此者。亦屡叹之。唯圣有作。阐教命夔。乃知乐正雅颂。复在于明时。,2
Tang,吕温,道州弘道县主簿知县三年颇著廉慎秩满县阙申使请留将赴衡州题其厅事,为理赖同力，陟明非所任。废田方垦草，新柘未成阴。术浅功难就，人疲感易深。烦君驻归棹，与慰不欺心。,2
Ming,王弘诲,其二,何处春来好，城南尺五天。棋枰围竹坐，几榻拂云眠。摘果朱相弹，分林绿自穿。花间劳指引，须仗主人前。,5
Song,廷云,句,蛙鸣莫夜官何为，蝶恋芳菲梦不知。,3
Tang,李邕,鹘赋,伊鸷鸟之雄毅。有俊体之超特。意凝缓而无营。体閒整而自得。阴沈其情。惨淡其色。固未足以异于众禽也。夫一指一呼。一击一搏。为主之用。骋人之乐。凛然神动。翕然气作。殒三窟之狡兔。毙五里之仙鹤。胜霄汉而风捲。透原野而星落。万乘为之顾眄。六军为之挥霍。欢声动于天地。逸气霭于林薄。至若逐乌舛类。射隼殊名。获不相让。游不同征。何至德而能制。每协义而不争。偶坐推食。双飞和鸣。杀敌齐力。登楼比形。夫其严冬冱寒。烈风迅激。或上林。或依危壁。身既禀于乔木。骨将断于贞石。营全鸠以自暖。罔害命以招益。信终夜而怀仁。仍诘旦而见释。矧乃恋主不去。徇食犹止。岂贪利而永言。将效诚而必死。甘闭于笼。分从于使。宁竭力之利人。曷戢翼以存己。则知负力干势。争啄夺肉。始飞声而远引。或侧翅而横蹙。遇之者夭。当之者覆。壮士感之惊叹。行子羡之回瞩。故能连击纵便。临事莫违。一超云以高举。一随物以低飞。驱逐妙于人智。促节合于兵机。禽虽小而不陋。兽虽捷而无依。或则九霄击下。万里接来。风行电转。月上云开。乍差池而不中。终弃置而不回。彼俊异之英决。岂凝滞于嫌猜。观夫爱子防严。惜巢忌物。吻戛戛而雄厉。翅翩翩而劲逸。觜距者先中而命处。绵蛮者异状而同疾。苟精别而栖条。同赏心而无失。,2
Ming,王缜,其三 游滇池,水清鱼自跃，沙暖鸥争眠。一望凝无地，孤舟似上天。光摇彭蠡月，波压洞庭烟。忧乐江湖意，临流亦快然。,5
Ming,方维仪,暮春得张夫人书,长干尘起更愁予，避乱荒居数载馀。乡梦正劳新战地，春风吹到故人书。庭梧寂寞清琴冷，江柳迢遥白发疏。惟冀凤箫来白下，旧家同里候檀车。,5
Ming,王元俸,其二,最团圆处是中秋，好月那堪独上楼。尘世总经沧海变，烟波仍驻古今愁。芙蓉欲绽溪边脸，鬓发还应雪满头。笑倚阑干吹铁笛，夕阳惟见水空流。,5
Tang,吉师老,放猿,放尔千山万水身，野泉晴树好为邻。啼时莫近潇湘岸，明月孤舟有旅人。,2
Song,勾台符,延庆宫,一簇楼台地，嵯峨四面函。路盘七折岭，坐对六时岩。,3
Song,可旻,渔家傲 其一 赞净土并序,曾讲弥陀经十遍。孤山疏钞频舒卷。事理圆融文义显。多方便。到头只劝生莲苑。本性弥陀随体现。唯心净土何曾远。十万程途从事见。休分辨。临终但自亲行转。,3
Ming,王岱,寓刘储升江楼,出山犹胜住山幽，为爱君家江上楼。风送岸花粘客袂，雨来烟嶂压行舟。遥峰入幕青无已，野水平天稳不流。独有海翁机事绝，朝看沙鸟暮浮鸥。,5
Yuan,李集,立秋日寄敬之,江海无家客，山林有发僧。焚香蕲道泰，对食愿年登。睡起微凉入，吟馀老病增。玉人何处所，咫尺是骊兴。,4
Qing,方仁渊,其八 小云栖（又名小石洞）,石洞何年辟，山灵变幻奇。垂岩开异境，裂石见深池。啜茗云生岫，寻诗藓没碑。林泉如有待，回首欲何之。,6
Qing,王世琛,过耒阳吊少陵墓,欲奠孤坟撷涧蔬，西风荒草遍寒墟。行吟终傍灵均泽，痛哭空陈贾傅书。三赋辉光东观后，万方兵革北征初。故人太慰真知己，歌罢陈陶恨有余。,6
Qing,方骘,挽陈观酉联,名士呕肝修史笔；故人挥泪拜羁魂。,6
Tang,于濆,寒食,二月野中芳，凡花亦能香。素娥哭新冢，樵柯鸣柔桑。田父引黄犬，寻狐上高冈。坟前呼犬归，不知头似霜。,2
Qing,卜不矜,僧房,空庭多木石，梵韵杂鸣禽。门闭芭蕉雨，溪通杨柳阴。岸花侵竹入，径草护云深。惟有清宵梦，还将月印心。,6
Ming,王云凤,赠岷州张宪副世亨,法台坐镇三千里，士饱民歌已六年。洮水南分羌部落，铁城西控汉山川。欲教夷俗全归夏，力挽文风不似边。君去长安寻旧约，我归曾未卜春前。,5
Qing,方燕昭,其二,粼粼春水净无烟，两岸人家断复连。回首广陵看不见，数声鸣雁夕阳边。,6
Yuan,贝琼,其十 呼猿洞①,白猿呼不至，洞口白云重。涧落经霜果，崖留挂月松。相传来万里，独啸应千峰。碧玉环犹在，何人识旧踪。,4
NanBei,卞伯玉,荠赋,终风埽于幕节，霜露交于杪秋。有萋萋之绿荠，方滋繁于中丘。,1
Ming,史可程,河渎神 河灯,桂魄漾寒烟。啾啾鬼语星前。神灯佛火映楼船。俄然放遍金莲。老枫弄影青溪泻。波面灯光如赭。今日吊君泉下。昨秋曾共游冶。,5
Ming,王廷相,斋居,夕阳动高阁，密树下层阴。暮色入帘早，秋寒近榻深。寂栖同睡鹤，独晤有鸣琴。扰扰浮尘里，谁哉共赏音。,5
Ming,王佐,虎引子图,嗟彼猛虎群，纵横负嵎穴。眈眈劲气喷，桓桓威武烈。一啸风水号，两眸电光掣。惟有父子心，相从复相挈。,5
Song,王辅世,其四 石猴,猿猴尝学禅，立德固坚久。能乘狮子游，不为狮子后。,3
Qing,王昙,卧槐 其一,学市当时种，都堂何日栽。五年乌巷月，七树晋公槐。似尔当斋卧，怜予下第来。此花黄得久，风雨最徘徊。,6
WeiJin,翾风,怨诗,春华谁不美，卒伤秋落时。突烟还自低，鄙退岂所期。桂芳徒自蠹，失爱在蛾眉。坐见芳时歇，憔悴空自嗤。,0
Ming,叶元玉,同寅李献吉西斋落成次韵,清论西轩里，相忘白昼长。鸟声随树转，燕口带泥香。酒尽诗留壁，窗虚月满床。君家好见弟，何地不传芳。,5
Ming,尹根寿,其二,经济虽初尚，行装岂苟为。忠言动前陛，匹马向南陲。政寄林泉兴，还惊疹瘁诗。高风留宇宙，不尽百年思。,5
Qing,毛莹,其二 寄中郎弟白门,秋已半，时节近重阳。蝶梦惊回吴苑月，柳眉啼老白门霜。能不忆萸囊。,6
Qing,王安修,游牛首 其一,旧识牛头路，篮舆一散襟。千村花雾合，一径竹烟深。僧梵空中响，樵歌世外心。白云聊驻足，款款话幽寻。,6
Yuan,甘泳,与危见心同和完颜御史沂联步踏月韵,明月送人归，明月照人宿。月落梦醒时，清霜压寒屋。,4
Yuan,邵亨贞,还家舟中口号,人语荒村晚，船行逆水风。平芜鸥外绿，落日雁边红。奔走生涯拙，欢娱往事空。故园看渐近，乔木有无中。,4
Tang,王贞白,游仙,我家三岛上，洞户眺波涛。醉背云屏卧，谁知海日高。露香红玉树，风绽碧蟠桃。悔与仙子别，思归梦钓鳌。,2
Tang,元季川,山中晓兴,河汉降玄霜，昨来节物殊。愧无神仙姿，岂有阴阳俱。灵鸟望不见，慨然悲高梧。华叶随风扬，珍条杂榛芜。为君寒谷吟，叹息知何如。,2
Ming,王景,题画马,天上房星烛地寒，故教骏骨落人间。如今纸上空形影，曾在秋风十二闲。,5
Tang,元结,引极三首 其一 思元极,天旷莽兮杳泱茫，气浩浩兮色苍苍。上何有兮人不测，积清寥兮成元极。彼元极兮灵且异，思一见兮藐难至。思不从兮空自伤，心慅𢜱兮意惶懹。思假翼兮鸾凤，乘长风兮上羾。揖元气兮本深实，餐至和兮永终日。,2
Ming,王揆,偕伯氏周臣过织帘先生故居同顾伊人访陈确庵夜宿,草堂人去薜萝存，洒泪空招未返魂。犹见康成遗故籍，忽思元亮老孤村。青浮稻色秋间路，白照芦花月里门。感旧愈难今夜别，追维生死对黄昏。,5
Tang,任翻,再游巾子山寺,灵江江上帻峰寺，三十年来两度登。野鹤尚巢松树遍，竹房不见旧时僧。,2
Song,元居中,上祖无择,洞蔽深云远俗尘，山中曾未识朱轮。自从白傅来游后，三百年间又一人。,3
Yuan,王奕,九月申屠伯骥（字子逵）同饮寿张蚩尤冢上,蚩尤一梦四千年，涿鹿如今又不然。栅上悬丝重放下，草门朽骨尚高眠。升乌沉兔人今古，点鹊痴蝉事后先。醉插黄花供一笑，谁知吟客是乔仙。,4
Ming,王逢年,海上岁朝作,落魄平生误计然，春归无恙杖藜边。梅花雪坞留残腊，泽国砧声带旧年。沧海鱼丽空战舰，乌衣燕子过烽烟。五陵冠佩追趋日，野老如持汉节偏。,5
NanBei,刘铄,白纻曲,仙仙徐动何盈盈，玉腕俱凝若云行。佳人举袖辉青蛾，掺掺擢手映鲜罗。状似明月泛云河，体如轻风动流波。,1
Tang,佚名,冬出敦煌郡入退浑国朝发马圈之作,西行过马圈，北望近阳关。回首见城郭，黯然林树间。野烟暝村墅，初是惨寒山。步步缄愁色，迢迢惟梦还。,2
WeiJin,杨泉,赞善赋,伊善恶之所施，乃祸福之为阶。行德安而保身，妄为害而自危。故先民之有作，执温恭而不亏。云颜冉之遭命，怪祸福之参差。夫二贤之履道，历千载而见知。身既没而名存，厥复戚乎何为？夫死生之有命，非神明之所规。故积善之家，厥福惟昌；积恶之门，必有馀殃。是以赵武好善，厥胤以长；三郤好胜，厥身以亡。古人从善如不及，去恶如探汤，何福德之难值，而祸恶之易当？,0
Ming,尹嘉宾,秋日寄受之太史,屋梁落月思悠悠，清梦依然到虎丘。月满讲台宵度曲，云生西岭晚登楼。林香冉冉流清梵，枫叶萧萧下小舟。苦忆风流钱太史，赏心何日续同游？,5
Yuan,何守谦,临江仙,山下清溪溪上渡，舟回九曲皆奇。诸峰罗列翠屏围。烟霞今阆苑，花木昔瑶池。念念神仙无觅处，洞天留在灵祠。从教猿鹤笑吾痴。还山非不乐，未忍负明时。,4
Qing,王兆升,其三,危桥恣蚁渡，蓬室类蜗房。草诧胭脂紫，花闻月下香。番榴生碍路，野鴂语谁乡。触目殊风景，车轮几断肠。,6
Tang,牛仙客,宁国院（在新城县）,步步穿萝入径幽，柏高松老几人游。花开花落非僧事，自有清流对碧流。,2
NanBei,陆厥,临江王节士歌,木叶下。江波连。秋月照浦云歇山。秋思不可裁。复带秋风来。秋风来已寒。白露惊罗纨。节士慷慨发冲冠。弯弓挂若木。长剑竦云端。,1
Tang,无名氏,宴李家宅,画屏深掩瑞云光，罗绮花飞白玉堂。银榼酒倾鱼尾倒，金炉灰满鸭心香。轻摇绿水青蛾敛，乱触红丝皓腕狂。今日恩荣许同听，不辞沈醉一千觞。,2
Song,王钦臣,题万年妙莲阁,石桥飞锡断遗踪，挥麈谈禅想旧丛。万萼莲新青嶂外，十围松老白云中。他年宴坐开华构，当日咨承拟顺风。岁晚丹丘如可约，杖藜相引欲烦公。,3
Tang,王铎,和于兴宗登越王楼诗,谢朓题诗处，危楼压郡城。雨馀江水碧，云断雪山明。锦绣来仙境，风光入帝京。恨无青玉案，何以报高情。,2
Song,王涤,南涧寺阁,上阁便见海，入门方是山。塔高端似笔，城转曲如环。,3
Qing,王友亮,严先生钓台,不饵帝王钩，东归狎水鸥。早知渠物色，一并脱羊裘。,6
Yuan,元吉,上党,怒山出老拳，寒色顽赑屃。城根插沙水，斗绝虎相视。忆昔宣武兵最强，合围步骤如扼吭。那知一叱立破散，谁道亚子口尚黄。呜呼皇天肯悔祸，岂有盗贼称天王。要留千古论曲直，故垒依稀榆叶赤。,4
Yuan,元好问,送杨次公兼简秦彦容李天成,海国山如染，云堆草易荒。时危频虎穴，路绝更羊肠。吊影双蓬鬓，携家一药囊。殷勤秦与李，无惜借馀光。,4
Qing,方仁渊,秋晚由香麓至虞山即景,惘惘辞家去，西风送短桡。碧山新过雨，红树晚归樵。短发经秋落，华年逐水消。他乡如可托，敢畏路迢遥。,6
Song,□庭倚,怀古,宦海漂浮若转蓬，唯馀访古意无穷。曾观老柏怀诸葛，今对古楠思郑公。遗憾已随流水远，英名仍伴故山雄。后来碌碌空千辈，谁许登临继此风。,3
Ming,叶封,其二,虚堂远尘累，乐地几朋来。游息无非学，文章亦见才。经行黄叶下，取次碧筠栽。伫想惟吾友，清心绝点埃。,5
Qing,方尔谦,贺□□□寿,桃熟三千年，沧海桑田经岁月；鹏飞九万里，雏儿骥子耀门庭。,6
Ming,王氏（衡女）,中秋后一日,宇碧净秋烟，清闺思渺然。如何今夜月，不似昨宵圆。,5
Qing,方榖,游狮山篆石庵,四山攒青冥，连壑断复续。势若蹲狮王，屹如撑鳌足。迤逦折而南，峭萼千寻矗。忽焉幻神工，石篆纷垂玉。半壁腾蛟螭，天经焕梵箓。藤萝不敢侵，旃檀四时馥。花雨散文殊，松龛隐佛屋。素月贴岩飞，孤云傍岩宿。暧暧望村墟，濛濛俯涧谷。天风送潮音，高树钟声肃。静心参妙偈，虚寮恣远瞩。窅然万虑空，遥峰见天目。,6
Ming,尹嘉宾,平原道中见牧豕者,天门室宿郁如虹，海上萧条牧豕翁。会得平津开阁意，一竿寒日野田中。,5
Tang,婺州山中人,歌①,静居青嶂里，高啸紫烟中。尘世连仙界，琼田前路通。,2
Qing,王汝璧,八蜡庙会歌用昌黎汴泗交流韵,天雄城西晓吹角，黄云扑面风如削。迎年土鼓来迤迤，丛祠古瓦飘灵旗。猫虎踞箕对骋怪，索飨便似神工为。醵金报赛年年定，百货骈罗共辉映。日中列肆光陆离，齐商晋贾连鞍羁。弹筝击筑乐复乐，得钱沽酒相逐驰。俗恬岁美时多暇，慷慨声中民气化。寒飙■飒雪片粗，伥傩百隶交欢呼。阜财待续《货殖传》，乐事写入《豳风》图。穰穰满家洵难得，朝无索逋夜无贼。,6
Song,方逢辰,题柯峰谳掾钱君叔行敬简轩,是非辩白只须钦，敬简奚消读吕刑。一片公心一双眼，心醒醒则眼醒醒。,3
Song,方千里,浪淘沙慢,素秋霁，云横旷野，浪拍孤堞。柔橹悲声顿发。骊歌恨曲未阕。念一寸回肠千缕结。柳条在、忍使攀折。但怅惘章台路多少，相思拚愁绝。凄切。去程浩渺空阔。奈断梗孤篷，西风外、簌簌残吹咽。应暗为行人，伤念离别。泪波易竭。凝怨怀、羞睹当时明月。烟浪无穷青山叠。鱼封远、雁书渐歇。甚时合、金钗分处缺。谩飘荡、海角天涯，再见日，应怜两鬓玲珑雪。,3
Tang,李澥,罔两赋（以道德希夷仁义为韵）,夫物有形而必累。影随形以相保。穷希微而归真。信罔两之合道。岂其取舍。焉得丑好。谅不由其运行。实禀之于元造。原夫不皦不昧。无失无得。宁在阳而必迁。曷处阴而自默。罔言成象。合庄叟之深衷。责影辨疑。异田巴之见惑。岂徒饰词比事。所以尊道贵德。增于物或有知其长短。察于人孰可分其白黑。搏之则微。听之则希。将去彼而取此。由虚往而实归。明引喻。混是非。用之于身。岂疾走可息。行之于国。则至道之肥。方来莫逆。故往无思。吾有影而何患。吾有色而可遗。同焉皆得。没而不衰。寻边鄙之于罔象。铸扃鐍合之于希夷。夫然。则岂止持操自保。纳虚为邻。复归无物。夫何有云。匪劳逸之足眩。曷行藏之是亲。任皇人之化迹。通天地之不仁。况我国家道周寥廓。德及纯粹。撝伪归真。绝圣弃智。汉阴抱瓮而匿影。赤水遗珠而有愧。罔两难明。慌惚无累。徒以知人藏化。见得思义。傥微阴之所及。幸馀光兮不我秘。,2
Tang,同谷子,其二,酒色声禽号四荒，那堪峻宇又彫墙。静思今古为君者，未或因兹不灭亡。,2
Ming,方维仪,其二,薄命同罹骨肉哀，天涯书信远难来。愁心不似归鸿影，能逐湘江夜月回。,5
Yuan,李昱,答蒋仲启,自别南溪友，海云天际多。如何屡有约，不见一相过。野径深红叶，茅檐长翠萝。诗篇空漫兴，把酒共谁哦。,4
Ming,王绅,敬和赐何通判韵,佐政当繁剧，怀才际圣明。赐诗云翰重，前席宠光生。已励鹍鹏志，还闻冰檗声。弦歌文化日，好继昔名卿。,5
WeiJin,左思,吴都赋,东吴王孙辗然而咍，曰：「夫上图景宿，辨于天文者也。下料物土，析于地理者也。古先帝代，曾览八纮之洪绪。一六合而光宅，翔集遐宇。鸟策篆素，玉牒石记。乌闻梁岷有陟方之馆、行宫之基欤？而吾子言蜀都之富，禺同之有。玮其区域，美其林薮。矜巴汉之阻，则以为袭险之右。徇蹲鸱之沃，则以为世济阳九。龌龊而笄，顾亦曲士之所叹也。旁魄而论都，抑非大人之壮观也。何则？土壤不足以摄生，山川不足以周卫。公孙国之而破，诸葛家之而灭。兹乃丧乱之丘墟，颠覆之轨辙。安可以俪王公而著风烈也？玩其碛砾而不窥玉渊者，未知骊龙之所蟠也。习其弊邑而不睹上邦者，未知英雄之所躔也。子独未闻大吴之巨丽乎？且有吴之开国也，造自太伯，宣于延陵。盖端委之所彰，高节之所兴。建至德以刱业，世无得而显称。由克让以立风俗，轻脱躧于千乘。若率土而论都，则非列国之所觖望也。故其经略，上当星纪。拓土画疆，卓荦兼并。包括干越，跨蹑蛮荆。婺女寄其曜，翼轸寓其精。指衡岳以镇野，目龙川而带坰。尔其山泽，则嵬嶷峣屼，巊冥郁岪。溃渱泮汗，滇㴐淼漫。或涌川而开渎，或吞江而纳汉。磈磈䃬䃬，滮滮涆涆。䃢崟乎数州之间，灌注乎天下之半。百川派别，归海而会。控清引浊，混涛并濑。濆薄沸腾，寂寥长迈。濞焉汹汹，隐焉磕磕。出乎大荒之中，行乎东极之外。经扶桑之中林，包汤谷之滂沛。潮波汨起，回复万里。歊雾漨浡，云蒸昏昧。泓澄奫潫，澒溶沆漾。莫测其深，莫究其广。澶湉漠而无涯，总有流而为长。瑰异之所丛育，鳞甲之所集往。于是乎长鲸吞航，修鲵吐浪。跃龙腾蛇，鲛鲻琵琶。王鲔鯸鲐，鮣龟鱕䱜。乌贼拥剑，䵶鼊鲭鳄，涵泳乎其中。葺鳞镂甲，诡类舛错。溯洄顺流，噞喁沈浮。鸟则鹍鸡鸀鳿，鹴鹄鹭鸿。鶢鶋避风，候雁造江。鸂䳵鷛𪆂，鶄鹤鹙鸧。鹳鸥鹢鸬，氾滥乎其上。湛淡羽仪，随波参差。理翮整翰，容与自玩。彫啄蔓藻，刷荡漪澜。鱼鸟聱耴，万物蠢生。芒芒黖黖，慌罔奄欻，神化翕忽，函幽育明。穷性极形，盈虚自然。蚌蛤珠胎，与月亏全。巨鳌赑㞒，首冠灵山。大鹏缤翻，翼若垂天。振荡汪流，雷抃重渊。殷动宇宙，胡可胜原！岛屿绵邈，洲渚冯隆。旷瞻迢递，迥眺冥蒙。珍怪丽，奇隙充。径路绝，风云通。洪桃屈盘，丹桂灌丛。琼枝抗茎而敷蕊，珊瑚幽茂而玲珑。增冈重阻，列真之宇。玉堂对霤，石室相距。蔼蔼翠幄，袅袅素女。江斐于是往来，海童于是宴语。斯实神妙之响象，嗟难得而覼缕！尔乃地势坱圠，卉木镺蔓。遭薮为圃，值林为苑。异荂蓲蘛，夏晔冬茜。方志所辨，中州所羡。草则藿蒳豆蔻，姜汇非一。江蓠之属，海苔之类。纶组紫绛，食葛香茅。石帆水松，东风扶留。布濩皋泽，蝉联陵丘。夤缘山岳之岊，羃历江海之流。扤白蒂，衔朱蕤。郁兮䓲茂，晔兮菲菲。光色炫晃，芬馥肸蚃。职贡纳其包匦，《离骚》咏其宿莽。木则枫柙豫樟，栟榈枸桹。绵杬杶栌，文欀桢橿。平仲桾櫏，松梓古度。楠榴之木，相思之树。宗生高冈，族茂幽阜。擢本千寻，垂荫万亩。攒柯挐茎，重葩殗叶。轮囷虬蟠，𡍪㙷鳞接。荣色杂糅，绸缪缛绣。宵露霮䨴，旭日晻㫲。与风飖飏，䬀浏飕飗。鸣条律畅，飞音响亮。盖象琴筑并奏，笙竽俱唱。其上则猿父哀吟，𤟤子长啸。狖鼯猓然，腾趠飞超。争接县垂，竞游远枝。惊透沸乱，牢落翚散。其下则有枭羊麡狼，猰㺄貙象。乌菟之族，犀兕之党。钩爪锯牙，自成锋颖。精若耀星，声若震霆。名载于山经，形镂于夏鼎。其竹则筼筜箖箊，桂箭射筒。柚梧有篁，篻簩有丛。苞荀抽节，往往萦结。绿叶翠茎，冒霜停雪。橚矗森萃，蓊茸萧瑟。檀栾蝉蜎，玉润碧鲜。梢云无以踰，嶰谷弗能连。鸑鷟食其实，鹓雏扰其间。其果则丹橘馀甘，荔枝之林。槟榔无柯，椰叶无阴。龙眼橄榄，棎榴禦霜。结根比景之阴，列挺衡山之阳。素华斐，丹秀芳。临青壁，系紫房。鹧鸪南翥而中留，孔雀綷羽以翱翔。山鸡归飞而来栖，翡翠列巢以重行。其琛赂则琨瑶之阜，铜锴之垠。火齐之宝，骇鸡之珍。赪丹明玑，金华银朴。紫贝流黄，缥碧素玉。隐赈崴㠢，杂插幽屏。精曜潜颖，硩陊山谷。埼岸为之不枯，林木为之润黩。隋侯于是鄙其夜光，宋王于是陋其结绿。其荒陬谲诡，则有龙穴内蒸，云雨所储。陵鲤若兽，浮石若桴。双则比目，片则王馀。穷陆饮木，极沈水居。泉室潜织而卷绡，渊客慷慨而泣珠。开北户以向日，齐南冥于幽都。其四野则畛畷无数，膏腴兼倍。原隰殊品，窊隆异等。象耕鸟耘，此之自与。穱秀菰穗，于是乎在。煮海为盐，采山铸钱。国税再熟之稻，乡贡八蚕之绵。徒观其郊隧之内奥，都邑之纲纪。霸王之所根柢，开国之所基趾。郛郭周匝，重城结隅。通门二八，水道陆衢。所以经始，用累千祀。宪紫宫以营室，廓广庭之漫漫。寒暑隔阂于邃宇，虹蜺回带于云馆。所以跨跱焕炳万里也。造姑苏之高台，临四远而特建，带朝夕之浚池，佩长洲之茂苑。窥东山之府，则瑰宝溢目；𧢮海陵之仓，则红粟流衍。起寝庙于武昌，作离宫于建业。阐阖闾之所营，采夫差之遗法。抗神龙之华殿，施荣楯而捷猎。崇临海之崔巍，饰赤乌之韡晔。东西胶葛，南北峥嵘。房栊对櫎，连阁相经。阍闼谲诡，异出奇名。左称弯埼，右号临硎。彫栾镂栥，青琐丹楹。图以云气，画以仙灵。虽兹宅之夸丽，曾未足以少宁。思比屋于倾宫，毕结瑶而搆琼。高闱有闶，洞门方轨。朱阙双立，驰道如砥。树以青槐，亘以绿水。玄荫眈眈，清流亹亹。列寺七里，侠栋阳路。屯营栉比，解署棋布。横塘查下，邑屋隆夸。长干延属，飞甍舛互。其居则高门鼎贵，魁岸豪杰。虞魏之昆，顾陆之裔。歧嶷继体，老成弈世。跃马叠迹，朱轮累辙。陈兵而归，兰锜内设。冠盖云荫，闾阎阗噎。其邻则有任侠之靡，轻訬之客。缔交翩翩，傧从弈弈。出蹑珠履，动以千百。里宴巷饮，飞觞举白。翘关扛鼎，拚射壶博。鄱阳暴谑，中酒而作。于是乐只衎而欢饫无匮，都辇殷而四奥来暨。水浮陆行，方舟结驷。唱棹转毂，昧旦永日。开市朝而并纳，横阛阓而流溢。混品物而同廛，并都鄙而为一。士女伫眙，商贾骈坒。纻衣絺服，杂沓傱萃。轻舆按辔以经隧，楼船举帆而过肆。果布辐凑而常然，致远流离与珂󰉔。䌖贿纷纭，器用万端。金镒磊砢，珠琲阑干。桃笙象簟，韬于筒中；蕉葛升越，弱于罗纨。㒊譶泶㺒，交贸相竞。諠哗喤呷，芬葩荫映。挥袖风飘，而红尘昼昏。流汗霢霂，而中逵泥泞。富中之氓，货殖之选。乘时射利，财丰巨万。竞其区宇，则并疆兼巷；矜其宴居，则珠服玉馔。趫材悍壮，此焉比庐。捷若庆忌，勇若专诸。危冠而出，竦剑而趋。扈带鲛函，扶揄属镂。藏鍦于人，去𤟢自闾。家有鹤膝，户有犀渠。军容蓄用，器械兼储。吴钩越棘，纯钧湛卢。戎车盈于石城，戈船掩乎江湖。露往霜来，日月其除。草木节解，鸟兽腯肤。观鹰隼，诫征夫。坐组甲，建祀姑。命官帅而拥铎，将校猎乎具区。乌浒狼㬻，夫南西屠。儋耳黑齿之酋，金邻象郡之渠。骉駥飍矞，靸霅警捷，先驱前涂。俞骑骋路，指南司方。出车槛槛，被练锵锵。吴王乃巾玉辂，轺骕骦。旂鱼须，常重光。摄乌号，佩干将。羽旄扬蕤，雄戟耀芒。贝冑象弭，织文鸟章。六军袀服，四骐龙骧。峭格周施，罿罻普张。罼䍐琐结，罠蹄连纲。阹以九疑，禦以沅湘。輶轩蓼扰，彀骑炜煌。袒裼徒搏，拔距投石之部。猿臂骿胁，狂趭犷猤。鹰瞵鹗视，䟃𧽼翋𦑶。若离若合者，相与腾跃乎莽䍚之野。干卤殳鋋，旸夷勃卢之旅。长𥍟短兵，直发驰骋。儇佻坌并，衔枚无声。悠悠旆旌者，相与聊浪乎昧莫之坰。钲鼓叠山，火烈熛林。飞爓浮烟，载霞载阴。菈擸雷硠，崩峦弛岑。鸟不择木，兽不择音。暴甝虪，䋶麋麖。蓦六駮，追飞生。弹鸾鶁，射猱㹶。白雉落，黑鸩零。陵绝嶛嶕，聿越巉险。跇踰竹柏，㺦猭杞楠。封狶䓼，神螭掩。刚镞润，霜刃染。于是弭节顿辔，齐镳驻跸。徘徊倘佯，寓目幽蔚。览将帅之拳勇，与士卒之抑扬。羽族以觜距为刀铗，毛群以齿角为矛铍，皆体著而应卒。所以挂扢而为创痏，冲踤而断筋骨。莫不衄锐挫芒，拉捭摧藏。虽有石林之岝崿，请攘臂而靡之；虽有雄虺之九首，将抗足而跐之。颠覆巢居，剖破窟宅。仰攀鵔鸃，俯蹴豺貘。劫剞熊罴之室，剽掠虎豹之落。猩猩啼而就禽，卨卨笑而被格。屠巴蛇，出象骼。斩鹏翼，掩广泽。轻禽狡兽，周章夷犹。狼跋乎纮中，忘其所以睒睗，失其所以去就。魂褫气慑而自踢䟮者，应弦饮羽，形偾景僵者，累积而增益，杂袭错缪。倾薮薄，倒岬岫。岩穴无豜豵，翳荟无𪋐鹨。思假道于丰隆，披重霄而高狩。笼乌兔于日月，穷飞走之栖宿。嶰涧阒，冈岵童。罾罘满，效获众。回靶乎行邪睨，观鱼乎三江。汎舟航于彭蠡，浑万艘而既同。弘舸连舳，巨槛接舻。飞云盖海，制非常模。叠华楼而岛跱，时髣髴于方壶。比鹢首而有裕，迈馀皇于往初。张组帏，构流苏。开轩幌，镜水区。槁工楫师，选自闽禺。习御长风，狎玩灵胥。责千里于寸阴，聊先期而须臾。棹讴唱，箫籁鸣。洪流响，渚禽惊。弋磻放，稽鹪䳟。虞机发，留鵁鶄。钩铒纵横，网罟接绪。术兼詹公，巧倾任父。筌䱍䲛，鲡鲿鲨。罩两魪，罺鰝虾。乘鲎鼋鼍，同罛共罗。沈虎潜鹿，絷龓僒束。鰴鲸辈中于群犗，搀抢暴出而相属。虽复临河而钓鲤，无异射鲋于井谷。结轻舟而竞逐，迎潮水而振缗。想萍实之复形，访灵夔于鲛人。精卫衔石而遇缴，文鳐夜飞而触纶。北山亡其翔翼，西海失其游鳞。雕题之士，镂身之卒。比饰虬龙，蛟螭与对。简其华质，则亄费锦缋。料其虓勇，则雕悍狼戾。相与昧潜险，搜瑰奇。摸蝳蝐，扪觜𧓈。剖巨蚌于回渊，濯明月于涟漪。毕天下之至异，讫无索而不臻。溪壑为之一罄，川渎为之中贫。哂澹台之见谋，聊袭海而徇珍。载汉女于后舟，追晋贾而同尘。汨乘流以砰宕，翼飔风之䬟䬟。直冲涛而上濑，常沛沛以悠悠。汔可休而凯归，揖天吴与阳侯。指包山而为期，集洞庭而淹留。数军实乎桂林之苑，飨戎旅乎落星之楼。置酒若淮泗，积肴若山丘。飞轻轩而酌绿酃，方双辔而赋珍羞。饮烽起，釂鼓震。士遗倦，众怀欣。幸乎馆娃之宫，张女乐而娱群臣。罗金石与丝竹，若钧天之下陈。登东歌，操南音。胤阳阿，咏韎任。荆艳楚舞，吴愉越吟。翕习容裔，靡靡愔愔。若此者，与夫唱和之隆响，动钟鼓之铿耾。有殷坻颓于前，曲度难胜。皆与谣俗汁恊，律吕相应。其奏乐也，则木石润色；其吐哀也，则凄风暴兴。或超延露而驾辩，或踰绿水而采菱。军马弭髦而仰𥞊，渊鱼竦鳞而上升。酣湑半，八音并。欢情留，良辰征。鲁阳挥戈而高麾，回曜灵于太清。将转西日而再中，齐既往之精诚。昔者夏后氏朝群臣于兹土，而执玉帛者以万国。盖亦先王之所高会，而四方之所轨则。春秋之际，要盟之主。阖闾信其威，夫差穷其武。内果伍员之谋，外骋孙子之奇。胜彊楚于柏举，栖劲越于会稽。阙沟乎商鲁，争长于黄池。徒以江湖崄陂，物产殷充。绕霤未足言其固，郑白未足语其丰。士有陷坚之锐，俗有节概之风。睚眦则挺剑，喑呜则弯弓。拥之者龙腾，据之者虎视。麾城若振槁，搴旗若顾指。虽带甲一朝，而元功远致。虽累叶百叠，而富彊相继。乐湑衎其方域，列仙集其土地。桂父练形而易色，赤须蝉蜕而附丽。中夏比焉，毕世而罕见，丹青图其珍玮，贵其宝利也。舜禹游焉，没齿而忘归，精灵留其山阿，玩其奇丽也。剖判庶士，商搉万俗。国有郁鞅而显敞，邦有湫阨而蜷跼。伊兹都之函弘，倾神州而韫椟。仰南斗以斟酌，兼二仪之优渥。繇此而揆之，西蜀之于东吴，小大之相绝也，亦犹棘林萤耀，而与夫桪木龙烛也。否泰之相背也，亦犹帝之悬解，而与桎梏疏属也。庸可共世而论巨细，同年而议丰确乎？暨其幽遐独邃，寥廓闲奥。耳目之所不该，足趾之所不蹈。倜傥之极异，誳诡之殊事，藏理于终古，而未寤于前觉也。若吾子之所传，孟浪之遗言，略举其梗概，而未得其要妙也。,0
Qing,王炜,西泠閒咏,澄江回抱古城斜，一片烟云接永嘉。为爱好山聊住足，偶依高树便成家。湖光潋滟侵行笈，竹影参差带落花。闻道故人将卜隐，短衣双挽鹿门车。,6
Qing,尤侗,冒辟疆移家诗,西园公子妙谈棋，南国娇娆工扫眉。云雨凄凉《神女赋》，江山寥落党人碑。妆楼镫火低鬟影，禅榻茶烟飏鬓丝。画里浮家风景好，吴宫花发早春时。,6
Tang,开成时儒,送义存出家（题拟） 其一,光阴轮谢又逢春，池柳亭梅几度新。汝别家乡须努力，莫将辜负丈夫身。,2
Yuan,汪广洋,登徐孺子亭,高士不可得，兹亭幸尔留。偶来当暇日，况复及清秋。湖水当门落，松云傍枕浮。几时閒历览，乘月放扁舟。,4
Tang,王师闵,其三,清明云日开，山路足莓苔。瀑溜千寻落，乘闲一看来。,2
Qing,王豸来,贺新凉 送顾庵学士归武塘,天际凉云卷。怯深秋、轻霜落叶，情难排遣。欲渡桑乾征马疾，不顾鸟啼花泓。途踯躅、宁愁足茧。此去鸳鸯湖上路，荡兰桡、木末烟波浅。莼鲈兴，知才展。故园高卧真尊显。筑閒居、三间书屋，草堂新扁。酌醴持螯田父饮，自有柴桑鸡犬。携蜡屐、风尘且免。回首蓟门双凤阙，老侏儒、索米亲坟典。缨组梦，归堪剪。,6
Ming,王琥,登狼山,远客悠悠无住心，偶来此地一登临。山连北固回江汉，潮落东溟送古今。烈火天遗孤塔迥，断云日转半山阴。兵戈莫问当年事，碧草黄沙骨未沉。,5
Yuan,吕诚,其二,莫言南海是天涯，远客何妨岁月赊。岂谓居夷忘故土，直须浮海上灵槎。药洲日卧仙羊去，蕃塔风高铁凤斜。白首飘零谁慰藉，几回松菊梦还家。,4
NanBei,萧绎,长歌行,当垆擅旨酒，一卮堪十千。无劳蜀山铸，扶受采金钱。人生行乐尔，何处不留连。朝为洛生咏，夕作据梧眠。从兹忘物我，优游得自然。,1
WeiJin,郭元祖,列仙传赞 其一 赤松子,眇眇赤松，飘飘少女。接手翻飞，冷然双举。纵身长风，俄翼玄圃。妙达巽坎，作范司雨。,0
Song,王齐愈,菩萨蛮 其七 初夏,暑烦人困初时午。午时初困人烦暑。因酒得诗新。新诗得酒因。缕金歌扇举。举扇歌金缕。人妒月圆频。频圆月妒人。,3
NanBei,僧慧命,详玄赋,惟一实之渊旷，嗟万相之繁杂。真俗异而体同，凡圣分而道合，承师友之遗训，藉经论之垂芳。罄尘庸之小识，请兴言于大方。何群类之蠢蠢，处法界之茫茫。性穷幽而弥晓，理至寂而逾彰。既非空而非有，又若存而若亡。谈秘密于慈氏，叹杳冥于伯阳。湛一虚而致极，总万有以为纲。虽即事而易迷，亦至近而难识。非名言之所显，岂情智而能测？口欲辩而词丧，心将缘而虑息。故虽一音随类之能，三转任机之力，莫不停八正于寂泊之门，辍四辩于恬淡之域。寻其体也，豁乎无际，眇乎无穷，源乎无始，极乎无终。解惑以兹齐贯，染净于此俱融。该空有而阒寂，括宇宙以通同。论其用也，一而能多，静而能乱，挺万类之殊形，吐群情之别观，结五住之盘根，起十缠之羁绊，随迷悟而通塞，逐昏明而集散，四流因之漂荡，六道以之悠漫。三贤十圣，暧以联绵；二智五眼，晔而辉焕。浑升沈而共壑，派违顺以分岐，体无非而不是，用无相而不为。若纯金不隔于环钏，等积水不惮于涟漪，故令名用諠杂，集起纷驰，事若万轸殊辙，理则千轮共规。观无碍于缘起信难思于物性，犹宝殿之垂珠，若瑶台之悬镜。彼此异而相入，红紫分而交映，法无定于心境，人靡隔于凡圣，物不滞于自他。事莫拥于邪正。何巨细之殊越，遂参互而容持。邻虚含大千之界，刹那总三际之时。惧斯言之少信，借帝网以除疑。盖普眼而能瞩，岂惑识以知之？觌九会之玄文，览万圣之遗则，眷常啼于东市，慕善财于南国，历多城而进解，访众师而遣惑，始承命于文殊，终归宗于妙德。虽游形于法界，未动足于祇园，叹一王之似虐，嗟五热之非暄，握手入和修之舍，弹指开阿逸之门，闻一音之常韵，睹极圣之恒存。三九于兹绝听，二七自此亡魂。斯甚深之境界，亦何易而详论；悼禀识之多迷，慨群生之少慧。保一异之四邪，执断常之双计，怖梦虎于长眠，玩空花于久翳，萦结缠而未解，任漂流而莫济，背七觉而逾昏，染六欲而方滞。何理通而志隔，既法是而情非，忽竛《竮而》独往，久逃逝而亡归。理宝藏于穷舍，匿明珠于蔽衣，抱一真而不识，萦万恼以歔欷。嗟余既已伤于悟晚，且又悲乎命局，藉五部之流耀，蒙四依之眷录，涉讲肆以开愚，托禅林而遣欲。猴著锁而停躁，蛇入筒而改曲，涉旷海以戒舟，晓重幽以慧烛，绝诤论于封想，息是非于妄情，创敛缘于有觉，终寂虑于无生，显真宗之实相，达世用之虚名。道莫遗于始行，暗弗拒于初明，拟六贼其方溃，冀十军之可平。昏云聚而还散，心河浊而更清，性海无增减，行月有亏盈，疑兔足之致浅，惧鸿毛之见；为山托于始篑，庶昆仑之可成。,1
Song,王志道,其九,樵得田头二麦归，做成饼饵饱妻儿。农家喜有耘田本，接到籼禾稻熟时。,3
Yuan,王祯,谷匣,取制异囷京，初凭梓匠成。虚中元有受，正位乃无倾。封鐍开还泻，方层贮每盈。家家能置此，亦号小常平。,4
Ming,王世懋,华夷互市图,大漠高空寂建牙，两军相见醉琵琶。天闲苜蓿多羌种，胡女胭脂尽汉家。云里射生旋入市，日中归骑不飞沙。金钱半减犁庭费，五利应知晋史夸。,5
Ming,王永积,其二 亭上观鹅（咏观鹅亨）,龙跳与虎卧，临池称绝笔。一鹅何足观，羲献从中出。,5
Qing,王泰际,芍药,东风自此去，绰约逞馀芳。端的谁为婿，迟回似避王。将离名可惜，相谑句犹香。无复青春眼，看来也欲狂。,6
Song,毛沂,仙居寺,肉山六月火云蒸，渴想滹沱一片冰。回首家山林下寺，水帘深处定中僧。,3
Yuan,朱升,盆荷 其一,闲向窗前凿小池，规模虽窄颇稀奇。澄澜清浅无三尺，嫩蕊初开一两枝。日照黄心香馥郁，风翻翠盖碧参差。浑如宝鉴涵明月，对此宁无酒共诗？,4
NanBei,王循,晨风行,雾开九曲渎，风起千金堤。岸回分野径，林际成牛蹊。凫随落潮去，日傍绮霞低。望日轻舟隐，瑟瑟远寒悽。还眺小平急，宴语方难齐。,1
WeiJin,曹睿,长歌行,静夜不能寐，耳听众禽鸣。大城育狐兔，高墉多鸟声。坏宇何寥廓，宿屋邪草生。中心感时物，抚剑下前庭。翔佯于阶际，景星一何明。仰首观灵宿，北辰奋休荣。哀彼失群燕，丧偶独茕茕。单心谁与侣，造房孰与成。徒然喟有和，悲惨伤人情。余情偏易感，怀往增愤盈。吐吟音不彻，泣涕沾罗缨。,0
WeiJin,习凿齿,诗①,煌煌闲夜灯，修修树间亮。灯随风炜烨，风与灯升降。,0
Qing,王式丹,南中书事,禹甸埴坟殊广大，蛮方节钺漫纷纭。欲披角鲤池边草，旋搅都鹅洞里云。孔仅算缗原始祸，卢循入海岂能军？诏书一纸烽烟静，重见侏离拜圣君。,6
Song,王晞亮,其二,红尘紫陌江声外，绿嶂青岚书几间。,3
Ming,方万,其三,荒郊霾雾掩残香，惜舞怜歌总断肠。脆折锦棚呼谢豹，数声哀些咽斜阳。,5
Tang,王感化,奉元宗命咏苑中白野鹊,碧岩深洞恣游遨，天与芦花作羽毛。要识此来栖宿处，上林琼树一枝高。,2
Song,文同,普州三亭 东溪亭,短彴逶迤渡，高檐夭矫沉。波光环堵净，日色䌽梁深。萍荇翻金鲫，兰苕超翠禽。主人公事简，时此照清襟。,3
Ming,丁钺,会胜钟声,山北天南午夜风，钟声径度梵王宫。苍茫曙色迎千户，绝胜朝阳出海东。,5
Yuan,山主,临江仙,五色云开观三界，众生个个痴狂。争名夺利色财荒。烟花丛里，游戏恋红妆。百载浮生如一梦，强贪谩使身忙。飞蛾绕焰鹿奔场。情牵欲慈，谁解有灾殃。,4
Song,王晔,芙蓉,菡萏初舒艳，奇芬晕碧霄。中洲欣邂逅，南浦自招摇。莹色涵香雾，新袍坼绛绡。娉婷自珍爱，秾郁更清超。照水临青镜，偎蘋倚彩翘。骈枝疑贯宠，并萼似争娇。绰约霞初映，披敷烟正销。须蕤金粉嫩，房闯玉冠乔。月下仙人氅，风前公子袍。清虚云步湿，沉浸瀣津饶。濯濯灵脩质，盈盈神女标。孤贞无漫蔓，雅则绝纤妖。喜动文鸳舞，光摇锦鲤跳。琼根托绀洁，翠盖障炎嚣。静赏联瑶席，芳搴集桂桡。姚园多猥俗，陶径亦萧条。华井分流润，天池引脉遥。须移玄圃种，莫向若耶漂。木末兴幽诧，濂溪结冥招。怀之思远道，秋入鬓萧萧。,3
Song,万俟绍之,旅中,僦楼如斗大，不与懒相便。杯酒常妨饭，瓶花亦费钱。狂踪依客燕，短梦怯啼鹃。欲去老丘壑，无谋可买田。,3
NanBei,冯元兴,浮萍诗,有草生碧池，无根绿水上。脆弱恶风波，危微苦惊浪。,1
Ming,王邦畿,送胡二祖雅,慨然成独往，惆怅别离颜。秋水伊人梦，斜阳远处山。一庭霜尽落，千里雁初还。予亦动归兴，为园十亩间。,5
Yuan,林景熙,寄怀,图上追三笑，诗中寄七哀。孤栖非绝物，多难亦成才。岁俭米生竹，春寒衣上苔。不知辽海客，化鹤几时回。,4
Ming,王禹声,送曹尊生大理之金陵,离筵楚楚柳依依，斗酒相看又落晖。南国君裁新赋好，燕台我忆故山违。春风驷马于公署，明月兰桡燕子矶。临别殷勤重结袜，不堪黄鹄各分飞。,5
Ming,王济元,早发虞山别诸亲友兼示儿子,片帆千里破霜行，亲旧分携怅别情。共以岁寒疑远道，俱将春暖订归盟。梅开江上三冬白，雁度虞山一画青。孺子不须啼满颊，归依灯火听鸡声。,5
Tang,王鲁复,吊韩侍郎,星落少微宫，高人入古风。几年才子泪，并写五言中。,2
NanBei,吴均,城上麻,麻生满城头，麻叶落城沟。麻茎左右披，沟水东西流。少年感恩命，奉剑事西周。但令直心尽，何用返封侯。,1
NanBei,刘令娴,光宅寺诗,长廊欣目送，广殿悦逢迎。何当曲房里，幽隐无人声。,1
NanBei,萧子显,春闺思诗,金羁游侠子，绮机离思妾。春度人不归，望花尽成叶。,1
Ming,王缜,其二 谒黔宁王祠,乘时起淮甸，幼子伴龙眠。单骑来开国，孤忠能补天。功高盟带砺，名重上淩烟。遗泽千年在，吴南共俨然。,5
Yuan,余嘉宾,武夷山,山花何灼灼，河草复茸茸。桂棹入烟露，晴川濯芙蓉。俄惊日沉西，倏见月生东。置酒三生石，吹箫水晶宫。坐邀广成子，羽驾来崆峒。更约琴高生，骑鲸沧海中。三杯醒尘梦，醉眼颇朦胧。谈笑凌倒景，天地无终穷。愿坚风霜操，保此冰雪容。黄尘遍九陌，蹀躞五花骢。母云久肥遁，经济属诸公。,4
Yuan,王景贤,老将,潇潇夜雨泣金鎗，梦过交河古战场。醉误臂鹰呼走卒，閒思调马扈先皇。黑山戍后田园废，青海归来岁月长。日旰西凉初试猎，犹存矍铄一分狂。,4
Tang,王昌龄,沙苑南渡头,秋雾连云白，归心浦溆悬。津人空守缆，村馆复临川。篷隔苍茫雨，波连演漾田。孤舟未得济，入梦在何年。,2
WeiJin,袁峤之,兰亭诗二首（《诗纪》云。陈郡袁峤之二首。） 其二,四眺华林茂，俯仰晴川涣。激水流芳醪，豁尔累心散。遐想逸民轨，遗音良可玩。古人咏舞雩，今也同斯叹。,0
Yuan,王磐,扁鹊墓,昔为社长时，方投未可录。一遇长桑君，古今皆叹服。天地为至仁，既死不能复。先生妙药石，起死效何速。日月为至明，覆盆不能烛。先生具正眼，豪釐窥肺腑。谁知造物者，祸福相倚伏。平生活人手，反受庸医辱。千年庙前水，犹学上池绿。再拜乞一杯，洗我胸中俗。,4
NanBei,王俭,赠徐孝嗣诗,婉婉游龙，载游载东。靡靡行云，并跃齐踪。无类不感，有来斯雍。之子云迈，嗟我莫从。岁云暮止，述职戒行。崇兰罢秀，孤松独贞。悲风宵远，乘雁晨征。抚物遐想，念别书情。方轨叔茂，追清彦辅。柔亦不茹，刚亦不吐。,1
Ming,王华,书室联,看儿曹整顿乾坤；任老子婆娑风月。,5
Qing,王敬禧,月夜泊朱洲听度曲感赋,烟暝急羁雌，清歌正起迟。湘江不流处，山月乍明时。远道搴芳草，逢场和《竹枝》。独怜声半咽，哀怨尔何为。,6
Yuan,王圭,春草,和烟和雨碧萋萋，岁岁长亭照客衣。春风陌上轮蹄满，莫问王孙归不归。,4
NanBei,萧子范,伤往赋,彼兰菊之芳茂，及蕖槿之荣色。终于邑乎繁霜，俱飘飖于路侧。引轻华之微珍，犹见嗟于有识。况独立之妍媛，信盈盈而挺直。去倡家而来仪，承君子之宴息。摧丽容而思进，岂蛾眉之肯抑。咏美腾而自箴，歌忠妾而为式。痛妖姿之不留，惜华年之中夭。冀罴祥之永庆，忽从飙而先标。魂一逝而莫追，夕有长而无晓。惟君侯之惆怅，览遗物而沾巾。帷半垂而将下，尚仿像而疑真。怀方士之良术，显有凭而致神。,1
Yuan,王沂,寄曹子贞,黄金台下旧骑驴，曾记舍香侍玉除。禹穴有人寻李白，甘泉无赋似相如。潜鳞解舞湘灵瑟，病鹤难传阆苑书。遥想论思翔集地，紫薇花点绿苔疏。,4
Ming,丁寿岗,癸卯冬至（北评事时作） 其一,一阳初动日，天气渐氤氲。北陆寒威减，东郊暖色分。唐宫添绣线，鲁国纪祥云。路隔天庭贺，悠悠效献芹。,5
Yuan,沈庭圭,题破窗风雨图,刘君性嗜学，孜孜事三馀。孤灯破窗下，简编自卷舒。萧萧风雨来，吾伊声自如。安贫人所难，味道心常愉。我闻颜子渊，箪瓢陋巷居。千载称亚圣，声价重璠玙。又闻陶渊明，所处亦敝庐。萧然环堵间，左右惟图书。吁嗟世之人，性乐耳目娱。华居美饮食，所务安其躯。良心日以斲，畴能返厥初。勖哉刘孝廉，圣贤以为徒。,4
WeiJin,挚虞,答杜育诗,越有杜生，既文且哲。龙跃颍豫，有声彰澈。赖兹三益，如琢如切。好以义结，友以文会。岂伊在高，分定倾盖。其人如玉，美彼生刍。钟鼓匪乐，安用百壶。老夫灌灌，离群索居。怀恋结好，心焉怅如。,0
Qing,王延长,挽彭玉麟联,刚能天合撰，志扶日月，诚撼风云，立德立功立言，浩气千秋还岳麓；直与正同符，名震华夷，资兼文武，不淫不移不屈，精灵万里咽江流。,6
Tang,缺名二,其七,天下浮游人，商多买一半。南北掷踪横，谁他暂归贯。游游自觅活，不愁雁户役。无心念二亲，有意随恶伴。强处出头来，不须曹主唤。闻苦即深藏，寻常拟于算。欲似鸟作群，惊即当头散。心毒无忠孝，不过浮游汉。此是五逆贼，打杀何须案。,2
Song,王岩,其六,多惭亦偶休明代，击壤空随野老群。,3
Qing,尹推,其二,历数平生事，何曾一处通。中年婴苦疾，六月畏清风。知命身差健，为官库辄空。即今将七帙，犹在冻饥中。,6
Yuan,周霆震,送人之岳阳税务,五月巴陵去，官途事若何。通商川舶远，供贡楚材多。泽国留形胜，骚人续咏歌。时逢渔艇问，或有化龙梭。,4
Tang,吴融,途中,一棹归何处，苍茫落照昏。无人应失路，有树始知春。湖岸春耕废，江城战鼓喧。儒冠解相误，学剑尽乘轩。,2
NanBei,顾野王,有所思,贱妾有所思，良人久征戍。笳鸣塞城表，花开落芳树。白登澄月色，黄龙起烟雾。还闻雉子斑，非复长征赋。,1
Qing,丁炜,云龙山真武宫登阁,乱峰环抱气氤氲，飞阁凭虚最出群。鸟道松杉千岁老，鹤坛笙磬半空闻。披襟凉爱南薰爽，晞发晴看北户云。便拟投簪从帝子，骖虬同谒玉宸君。,6
Tang,李嘉祐,留别毗陵诸公,久作涔阳令，丹墀忽再还。凄凉辞泽国，离乱到乡山。北固滩声满，南徐草色闲。知心从此别，相忆鬓毛斑。,2
Song,方信孺,番山,城根片石久模糊，图记应须考国初。欲识番山真面目，至今东北号清虚。,3
WeiJin,陆云,征西大将军京陵王公会射堂皇太子见命作此诗,芒芒太极，玄化烟煴。颓形成器，凌象垂文。大钧造物，庶类群分。先识经始，实综彝伦。（一章）惟岳隆周，生甫及申。天鉴在晋，祚之降神。邈矣遐风，茂德有邻。永言配命，唯晋之镇。（二章）厥镇伊何，实干心膂。文教内辅，武功外御。淮方未靖，帝曰攸序。公于出征，奄有南浦。（三章）南海既宾，爰戢干戈。桃林释驾，天马婆娑。象齿南金，来格皇家。绝音协徽，宇宙告和。（四章）玄纲峻极，天罔既纮。文武方升，允兹兼弘。峨峨高夏，有肃其凉。公侯戾止，騄骥龙骧。善问如林，在会锵锵。（五章）祝融御节，火正缉熙。凯风徘徊，万物欣时。秩秩初筵，薄言在兹。嘉福介祜，万寿无期。（六章）,0
Song,王洋,重九日至云号,梯山七千丈，接迹上清虚。钟杂钧天奏，僧参梵帝居。摄衣鹏展背，洒墨雁添书。今日登高眼，平生总不如。,3
Yuan,叶李,梦中诗,通明殿逼紫微垣，一朵红云拥至尊。下土小臣勤稽首，愿将惠泽溥元元。,4
Yuan,宋禧,送景德辉,水汎春江绿，山围晓郭青。登高花黯黯，送远雁冥冥。礼乐兴周室，贤良满汉庭。从来多际会，念子久穷经。,4
Ming,卜舜年,登天平山作,来游不倚筇，踏踏天平路。峰矗万云立，壑虚众风赴。攀萝陟其巅，螺翠盈四顾。下有小范茔，慷慨发高慕。,5
Yuan,何公,绝句,白帝城边春草生，黄牛峡里水波清。追思昭烈千年事，长使英雄气不平。,4
Qing,方廷瑚,云台先生以西汉定陶铜鼎置于焦山首倡媵鼎歌命同人和之得五古二十六韵,吉金重鼎彝，精神孕山岳。铜花齧蚀余，得一夔已足。吾师富藏弆，古器罗梣椟。商周众赢秦，审定剧精确。就中西汉鼎，隶古铭可读。器盖蔌煮湘，鼻耳苔斑驳。共自隃麋汧，量衡咸纪录。汉帝尊陶陵，蒸尝表虔肃。五色歊浮云，金景灿盈目。火炎草木焦，硕果幸不剥。拂拭入仙馆，赖免污莱辱。吾师位鼎衡，说士甘如肉。爱士贡庙廊，俾为苍生福。爱鼎不自私，永图置岩谷。突兀古谯山，大江绕其麓。中有南促鼎，光焰四山烛。丹山珠交柯，蓝田璧合珏。自古物通神，有耦而无独。海云枯木堂，厥鼎寄幽躅。丹青绘作图，琳琅书作幅。送鼎载沙棠，絪缊云气覆。翻嗤饕餮者，岑赝纷争逐。寿梦应晋求，甲父餍齐欲。名或夸嗜古，实不能免俗。孰如此一举，鼎寿无疆祝。奇光夺珉碑，佳话压玉局。遥夜山灵朝，皓月照黄鹄。,6
Qing,于右任,47年重九北投桥园,年年置酒迎重九，今日黄花映白头。海上无风又无雨，高吟容易见神州。,6
Ming,王逵,题宋高宗荔支图,晏坐深宫写荔支，建炎天步久艰危。江南风味真奇绝，莫遣当年北使知。,5
Yuan,李谷,六月六夜雨,赤地方千里，西郊且密云。群公勤燮理，一雨洗蒸熏。天意存黔首，吾生戴圣君。书窗欹枕耳，不作等闲闻。,4
Tang,元结,其八 将船何处去,将船何处去，送客小回南。有时逢恶客，还家亦少酣。,2
Qing,王鼎,赠庆保联,恩衍韦平，祖父子孙三宰相；家传忠孝，弟兄叔伯四将军。,6
Song,王仲敏,句,诨语销忠骨鲠亡，此中空奏忒郎当。,3
Tang,元阳子,其十八,乾天为父坤为母，南方朱雀北玄武。年终岁久俱成土，时人何处寻龙虎。,2
Tang,王贞白,金陵怀古,恃险不种德，兴亡叹数穷。石城几换主，天堑谩连空。御路叠民冢，台基聚牧童。折碑犹有字，多记晋英雄。,2
NanBei,萧纲,其三 妾薄命篇十韵,名都多丽质，本自恃容姿。荡子行未至，秋胡无定期。玉貌歇红脸，长颦串翠眉。奁镜迷朝色，缝针脆故丝。本异摇舟咎，何关窃席疑。生离谁拊背，溘死讵来迟。王嫱貌本绝，踉跄入毡帷。卢姬嫁日晚，非复少年时。转山犹可遂，乌白望难期。妾心徒自苦，旁人会见嗤。,1
Yuan,辛文房,清明日游太傅林亭,隔水园林丞相宅，路人犹记种花时。可怜总被风吹尽，不许游人折一枝。,4
Tang,王巨仁,愤怨诗①,于公恸哭三年旱，邹衍含愁五月霜。今我幽愁还似古，皇天无语但苍苍。,2
Song,王观,红芍药,人生百岁，七十稀少。更除十年孩童小。又十年昏老。都来五十载，一半被、睡魔分了。那二十五载之中，宁无些个烦恼。仔细思量，好追欢及早。遇酒追朋笑傲。任玉山摧倒。沈醉且沈醉，人生似、露垂芳草。幸新来、有酒如渑，结千秋歌笑。,3
Tang,吴融,寒食洛阳道,路岐无乐处，时节倍思家。䌽索飏轻吹，黄鹂啼落花。连乾驰宝马，历禄斗香车。行客胜回首，看看春日斜。,2
Ming,王应斗,喜雪 其一,一冬曾未见，今日洒盈墀。忍冻虽无奈，占丰实所宜。卧深袁子宅，兴发浩然诗。别有温寒意，微欢不自持。,5
NanBei,丘迟,答徐侍中为人赠妇诗,丈夫吐然诺，受命本遗家。糟糠且弃置，蓬首乱如麻。侧闻洛阳客，金盖翼高车。谒帝时来下，光景不可奢。幽房一洞启，二八尽芳华。罗裙有长短，翠鬓无低斜。长眉横玉脸，皓腕卷轻纱。俱看依井蝶，共取落檐花。何言征戍苦，抱膝空咨嗟。,1
Yuan,李达衷,平海郡（见胜览）,行尽松阴始见村，青青宿麦满平原。海查远望通银汉，山木年深问漆园。西麓看云无所著，东窗咽日有馀温。每年此邑心安乐，苦厌陵珍争讼喧。,4
Song,无名氏,庆元府额上牌致语口号①,庆元天子旧名藩，宝祐元戎新榜颜。郁郁蛟缠三大字，停停虹贯四明山。百年老稚欢声沸，千古山河旺气还。便挟岛仙天上去，再提此笔福人间。,3
Yuan,李桓,其二,璧马当年暂入虞，先生此计有深图。心知指日成功速，一舸归来泛五湖。,4
Yuan,朱晞颜,秋色,微吟愁独客，马上思纷纷。古道下黄叶，空山生白云。轻烟浮宿霭，凉雨澹斜曛。望入苍茫外，西风黯不分。,4
Yuan,吾丘衍,胡穆仲挽歌词,出处嗟吾道，穷经独暮年。凋零鲁先哲，感激汉遗贤。青简馀心在，金华客梦悬。寥寥想孤鹤，吊影白云边。,4
Ming,王佐,游齐云,笑挟西风登白鹤，寻真踏尽紫云端。行看日月横天柱，坐对烟霞锁石坛。展诰峰高人语细，沈香洞古水痕残。醉来独立银河下，忽听箫声堕玉鸾。,5
Ming,叶封,其三,散步逢秋蚤，寻僧到上方。因之开昼定，喜为煮泉尝。庭草绿随意，岩花红断肠。淙淙幽涧响，盈耳沃清凉。,5
Ming,孔镛,南山秋色,悠然见南山，远含秋色爽。谁拨白云开，芙蓉清万丈。,5
Song,方岳,挽曹侍郎 其一,诸老各凋零，公乎独典刑。草堂春得句，雪户夜谈经。岁月头从白，江山眼共青。斯文今已矣，天亦自冥冥。,3
Yuan,吴存,操氏晚隐,能隐宁论晚，谁知晚更宜。渔竿谙渭石，象奕老商芝。骨健风霜耐，心閒日月迟。但烦多酿秫，醉傲太平时。,4
Ming,王纬,元宵次弟文哲韵,忽忽年光不可招，人间佳节又元宵。杯倾燕北三更乐，心逐江南万里遥。灯火交辉今阆苑，埙篪迭奏古箫韶。天伦乐事如良夜，秉烛閒游万虑消。,5
NanBei,王筠,其二,菤葹心未发，蘼芜叶欲齐。春蚕方曳绪，新燕正衔泥。野雉呼雌雊，庭禽挟子栖。从君客梁后，方昼掩春闺。山川隔道里，芳草徒萋萋。,1
NanBei,李骞,释情赋,荷峻极之层构，导积石之洪流。有马形而谟舜，亦龙德而史周。爰相赵之鸿烈，逮藩魏之优游。为衢樽于上叶，号木铎于前修。若豢龙之不陨，似穷桑之世济。故抱玉而怀珠，且滋兰而树蕙。或舟楫以匡时，或栖迟以卒岁。尚无忝于先人，谅贻厥于来裔。书金册以葳蕤，布银绳而昭晰。清风忽其缅邈，启皇祖于庚寅。逢轩教之方洽，遇周命之维新。譬龙虎其有合，信山川而降神。若胜庭之五杰，似不速之三人。协嗜欲于将至，岂物色而方臻。荷天宠以来仪，步康衢而骋力。如乾元之利贞，若坤四之方直。内弼谐于本朝，外辟土于殊域。乘紫氛以厉羽，负青天而鼓翼。既公侯之必复，亦庆绪之所融。绩并绔于八凯，道俱升于二宫。遂遵流以至海，且因岳而为嵩。同羽仪于班氏，均载德于杨公。何日月之逾迈，引寒暑而相终。委晋会于弱齿，遗堂构于微躬。嗟蒙昧之无取，故告舍而不及。已获落而少成，又拥肿而无立。愧精坚于百链，惭忠信于十邑。非圭璋之特达，讵芳匪之易袭。未砥砺以自进，宁琢磨而成章。乖宋子之万字，异应生之五行。不请观于石室，岂借书于晋皇。求班庄而不遂，况蔡文之可望？参四科其未获，入三选而谁许。本无声于梁魏，故未闻于陈汝。居玉石以多迷，宅显晦而乖所。既无怀于四至，安有情于再举。虽衣冠之未胄，而世禄之绪馀。等渤澥之乘雁，类九罭之逃鱼。处江淮而不变，对朝市而闲居。空阖门以靖轨，非论道而修书。少宾客于季彦，谢朋交于太初。在正光之御历，实明皇之拱己。曾问政于上学，著为君而我齿。叫阍人以望子，遂陟降于庭止。同崔骃之谒帝，若谢兼之来仕。逮孝庄之入统，乃道丧而时昏。水群飞于溟海，火载燎于中原。延胶船而越水，若朽索而乘奔。玉羊失而无御，金鸡亡而不存。天步忽其多难，横流且其云始。既云扰而海沸，亦岳立而棋峙。睇三刚之日紊，见四维之不理。顾茂草以伤怀，视匪车而思起。虽风雨之如晦，亮胶喈而不已。自牵役干宰朝，实有怀于胥耻。在下僚而栖屑，愿奋迅于泥滓。眷故乡以临睨，怅有动于思归。越来流以鼓枻，溯北风而结騑，入成都之旧宅，反观津之故扉。乃曲肱而不闷，信抱瓮而无机。且耕而食，且蚕而衣。恒一日以自省，亦三月而无违。游仁义之肴核，采坟素之精微。诚因闲而养拙，亦有乐于嘉肥。及句芒御节，姑洗之首，散迟迟于丽日，发依依于弱柳。鸟间关以呼庭，花芬彼而落牖。听乃越于笙簧，望有逾于新妇。袭成服以逍遥，愿良辰而聊厚。乃席垄而踞石，遂啸俦而命偶。同浴沂之五六，似禊洛之八九。或促膝以持肩，或援笙而鼓缶。宾奉万年之觞，主报千金之寿。各笑语而卒获，传礼仪于不朽。斯盖先民之所乐，而余心之所守也。至于少昊为帝，庚辛处躔，视墟里之萧萧，过寒夜之绵绵。积霜霭于近援，起沈寥于远天。思多端以类长，若临水而登山。幸出游之或写，冀观涛之可蠲。遂杖策缓步，或渔或田。弋凫雁于清溪，钓鲂鲤于深泉。张广幕，布长筵。酌浊酒，割芳鲜。起《白雪》于促柱，奉《绿水》于危弦。赋《湛露》而不已，歌《骊驹》而未旋。跌荡世俗之外，疏散造化之间。人生行乐，聊用永年。悟柱下之稍工，闻首阳之为拙。既有惜于菰悬，且自悲于井渫。访郑詹之格言，求季主之高说。去衡门以策驷，望象魏而投辙。服毳衣以从务，乘大车而就列。比汗海而无纪，喻江河而有缺。眷重地而惧深，念索米而惭结。运有折于玉斗，时忽亡于金镜。始蒙尘以播荡，卒流彘而居郑。彼上天之降鉴，实下民之请命。因艰难以隆基，据殷忧而启圣。调《南风》以负扆，居北辰而为政。创彝伦于九畴，班平章于百姓。喻绳契以论踪，援成昭而比盛。酌徙镐之故典，究迁亳之遣令。奄四海以为家，开七百而增庆。睹礼乐之方隆，信光华之始映。百揆郁以时序，四门穆其惟清。如得人于汉世，比多士于周庭。有一匡以作相，或十乱而为桢。各秉文而经武，故天平而地成。伊余身之忝秽，得再入于承明。执纶言之犹绋，戴会弁之如星。非巡溃以观井，信夕惕而怀惊。承周任之有言，揽老子之知足。奉炯诫以周旋，抱徽猷而与属。每有偃于唯尘，恒兴言于宠辱。思散发以抽簪，愿全贞而守朴。眷疏傅以徘徊，望申公而踯躅。冀鄙志之获展，庶微愿之逢时。歌致命而可卜，咏归田而有期。揖帝城以高逝，与人事而长辞。击壤而颂，结草而嬉。援巢父以戏颍，追许子而升箕。供暮餐于沆瀣，给朝饵于琼芝。同糟醨而无别，混名实而不治。放言肆欲，无虑无思。何鹪鹩之可赋，鸿鹄之为诗哉！,1
Ming,王庭,嵇山寒眺同陈卧子,孤城萦若带，乱水织如烟。晴雪千家碎，穷溪一树悬。荒荒纷野艇，每每净原田。不见巢林鸟，归飞何处边。,5
Tang,王昌龄,题灞池二首 其一,腰镰欲何之，东园刈秋韭。世事不复论，悲歌和樵叟。,2
Yuan,同恕,愁（《湖海耆英》作张彦伦诗）,来时容易去何迟，半在胸中半在眉。门掩落花春去后，窗涵残月酒醒时。浓如野外连天草，乱似空中惹地丝。除却五侯歌管地，人间何处不相随。,4
Yuan,孟汉卿,神仗儿,他将那水调。我㶁的咽了不觉忽的昏迷。他把我丕的来药倒。烟生七窍。冰浸四稍。谁承望笑𥚃藏刀。眼见的丧荒郊。,4
WeiJin,李颙,感冬篇,高阳揽玄辔，太皞御冬始。望舒游天策，曜灵协燕纪。蜿虹潜太阴，文雉化淮汜。,0
Ming,叶向高,福州会馆燕誉堂联,万里海天臣子；一堂桑梓弟兄。,5
Song,王沂孙,其三 落叶,晓霜初著青林，望中故国凄凉早。萧萧渐积，纷纷犹坠，门荒径悄。渭水风生，洞庭波起，几番秋杪。想重崖半没，千峰尽出，山中路、无人到。前度题红杳杳。溯宫沟、暗流空绕。啼螀未歇，飞鸿欲过，此时怀抱。乱影翻窗，碎声敲砌，愁人多少。望吾庐甚处，只应今夜，满庭谁扫。,3
Yuan,昂吉,听雪斋分韵得度字,把酒临前轩，积雪满行路。清唱回春风，夜色在高树。主人雅好客，殷勤道情愫。欢极座屡更，杯深不知数。酒阑看雪行，亭亭水中度。,4
Song,王道士,太湖,三万六千顷，浩荡三州界。烟雾四无边，往往出奇怪。洞庭柑已霜，震泽鱼极介。岂无范蠡舟，我欲从公迈。,3
Yuan,宋无,寄题无照西园,近地栖禅室，祇园草木薰。鞋香花洞雨，衣润石栏云。松吹和琴杂，茶烟到树分。遥知道林辈，来此论玄文。,4
Tang,敦煌曲子,天仙子 五陵泪眼,燕语莺啼三月半。烟蘸柳条金线乱。五陵原上有仙娥，携歌扇。香烂漫。留住九华云一片。犀玉满头花满面。负妾一双偷泪眼。泪珠若得似真珠，拈不散。知何限。串向红丝应百万。,2
Tang,上官仪,王昭君（一作相和歌辞 王昭君）,玉关春色晚，金河路几千。琴悲桂条上，笛怨柳花前。雾掩临妆月，风惊入鬓蝉。缄书待还使，泪尽白云天。,2
WeiJin,左思,咏史诗八首 其一,弱冠弄柔翰，卓荦观群书。著论准过秦，作赋拟子虚。边城苦鸣镝，羽檄飞京都。虽非甲胄士，畴昔览穰苴。长啸激清风，志若无东吴。铅刀贵一割，梦想骋良图。左眄澄江湘，右盻定羌胡。功成不受爵，长揖归田庐。,0
Tang,丁居晦,琢玉,卞玉何时献，初疑尚在荆。琢来闻制器，价衒胜连城。虹气冲天白，云浮入信贞。佩为廉节德，杯作侈奢名。露璞方期辨，雕文幸既成。他山岂无石，宁及此时呈。,2
Yuan,传东郊,和荅兆五侄,青年那似尔，白发巳寻余。负郭耕无亩，传家业有书。士贫天理定，老病世情疏。雅得陈无谅，时能问索居。,4
Qing,王定柱,元旦用旧韵,万岫严城漏箭终，眬曈春到五云东。九霄日月烟霞上，兆姓桑麻雨露中。脉望晨翻仙字绿，屠苏后饮醉颜红。朝班遥听鸡人唱，正和千门欲曙钟。,6
Song,湡禅师,偈,优游实际妙明家，转步移身指落霞。无限白云犹不见，夜乘明月出芦花。,3
Yuan,何儒行,泮宫丁祀二十四韵,礼乐皇元盛，文章孔道昌。垂旒尊视帝，居扆面当阳。冠带三千子，衣裳十二章。四公传道统，十哲领儒纲。离火丁初吉，春秋仲月良。群侯沾教雨，宪使凛清霜。光赫开宫殿，声明发序庠。众官朱紫列，多士佩衿翔。庭燎东西庑，轩县上下堂。纠弹观俨肃，赞引步趋跄。济济咸端笏，峨峨或奉璋。鸾刀毛启血，龙勺酒流黄。燃烛红辉合，薰炉紫雾飏。豆笾分左右，簠簋辨圆方。腥熟牲殊体，浮沉齐并香。告神词具祝，奠爵币承筐。玉振笙镛间，歌登雅颂扬。九成音律洽，三献色容庄。隆杀仪如式，尊卑序有常。聚精诚有感，锡胙福无疆。剡剡疑来假，洋洋若在傍。庙阴闻瘗坎，门外散班行。湛露丹墀曙，清风泮水凉。斯文垂令典，日月与天长。,4
Ming,王虞凤,相见欢,雕栏笼鸟无声。耽窗明。两两黄蜂抱蕊、刺纱棂。凭湘几，匀银管，画绡屏。印出些些花样、粟纹轻。,5
Yuan,李昱,村居,村僻无人到，安居似野僧。柴门交岸竹，茅屋带溪藤。煮粥宜杂稻，分茶间老菱。百年堪乐此，生计日相仍。,4
Tang,王志安,刺当涂者,末劫兰香科下人，衣冠礼乐与君臣。如来若向阎浮出，莫现从来丈六身。,2
Song,王令,多（明本作冬）阴,寒云惨四垂，万景浩成悲。白日不可见，青天自取欺。晚烟先夜色，宿雨借寒威。泥潦莫相涴，西风会有时。,3
Ming,方孟式,春日随任建宁过东林寺,草堂今又暂停车，彷佛当年醉月华。绝壁青山星斗落，环溪雪窦水云赊。荒村沽酒和松叶，茅舍疏篱绕菜花。三十六峰连翠黛，门前五柳是谁家。,5
Yuan,房皞,送李正甫九日韵,论著哀时总可哀，不如且放笑颜开。留连风月凭诗句，管领江山有酒杯。我欲处身如此处，君言裁恨若为裁？从今但有钱三百，相约高楼尽醉回。,4
Yuan,宋濂,忆知,春风行乐且年年，勿使游尘上五弦。燕子堂前多旧土，莫栽黄檗只栽莲。,4
Ming,文益成,次周二乐堂游涵碧楼韵。赠赵月川（穆）黄锦溪俊良,夜月江楼鼓雅南，数腔清绝兴何堪。壮如项蹴睢军百，和似春回陶径三。十载笙竿醒俗耳，一行红粉废嘻谈。欲歌俚曲酬高调，蛛巧惭非敌得蚕。,5
Tang,吴人,咏痴①,榆儿复榆妇，造屋兼造车。十七八九夜，还书复借书。,2
Qing,王采薇,有感,不见画钗处，惊看过月痕。帘斜生鸟影，屏小贴花魂。凤瑟埋尘冷，鲛绡湿泪温。石床苔掩鬓，黄蝶欲栖门。,6
NanBei,沈满愿,王昭君叹二首 其一,早信丹青巧，重货洛阳师。千金买蝉鬓，百万写蛾眉。,1
Ming,方孝孺,应召赴京道上有作 其一,摇落秋冬际，苍茫鄞越间。青山欹枕过，白鸟背人还。问俗乡音异，消愁酒价悭。虚名果何物，不使病夫闲。,5
Qing,王秉恩,次实甫见赠醇字韵并寄节庵二首 其一,仙才无匹味诗醇，取次来寻岭外春。近局屡招同气侣，天涯俱是未归人。千篇隽语名犹在，一晌佳游迹已陈。清对轩前烦问讯，相期长作太平民。,6
Qing,丁澎,登岱 其一,翠微宫殿俯危峦，岭坂逶迤更几盘。天近扶桑长不夜，月明瑶草易生寒。松鸣越观留山鬼，鸟啄秦碑净石坛。七十二君封禅地，回中风雨想和銮。,6
Yuan,昂吉,玉山雅集图者淮海张叔厚为玉山主人作也主人当花柳春明之时宴客于玉山中极其衣冠人物之盛至今林泉有光叔厚即一时景绘而成图杨铁史既序其事又各分韵赋诗于左俾当时预是会者既足以示不忘而后之览是图与是诗者又能使人心畅神驰如在当时会中展玩之馀因赋诗以记其后云,玉山草堂花满烟，青春张乐宴群贤。美人蹋舞艳于月，学士赋诗清比泉。人物已同禽鸟乐，衣冠并入画图传。兰亭胜事不可见，赖有此会如当年。,4
Yuan,王旭,水龙吟 中秋和人韵,西风万卷堂空，卧听箫鼓谁家宴。多情唯有，碧霄明月，肯来相见。因记当年，南楼老子，座前宾满。把清谈当却，弹丝吹管。谁更问，霓裳按。梦里仙游惊断。怅天涯、故人难面。空留玉斧，修轮斫桂，又成衰晚。水调歌残，壮心都付，一声长叹。对清光不寐，呼儿取酒，不妨重煖。,4
Song,可旻,其十五,休纵心猿驰意马。牢将系念绳头把。说破十疑因智者。争传写。庐山又结莲华社。十八大贤居会下。功成五色云西驾。诸上善人都在那。相迎迓。聚头只说无生话。,3
NanBei,北周明帝,贻韦居士诗,六爻贞遁世，三辰光少微。颍阳去犹远，沧洲遂不归。风动秋兰佩，香飘莲叶衣。坐石窥仙洞，乘槎下钓矶。岭松千仞直，岩泉百丈飞。聊登平乐观，遥想首阳薇。傥能同四隐，来参余万机。,1
Song,蜀僧,题东明寺,三十年前镇益州，紫泥丹诏凤池游。大钧播物心难一，六印悬腰老未休。佐主不能如傅说，知几那得似留侯。功名富贵今何在，寂寂招题一土丘。,3
Tang,李阳冰,阮客旧居,阮客身何在，仙云洞口横。人间不到处，今日此中行。,2
Yuan,王翰,江上醉归,江边日日醉，应被野鸥猜。潦倒依芳草，猖狂藉绿苔。杜陵非嗜酒，彭泽岂耽杯。近是飘零客，愁怀强自开。,4
Yuan,丁鹤年,春日海村三首 其一,地僻嚣尘远，人稀习俗淳。花时恒独往，随意蹋晴春。斑竹过头杖，乌纱折角巾。萧然多古意，何愧葛天民。,4
Ming,王宗沐,寄李一吾在告,蚤岁相期共挂冠，俄传捷足竟争先。十年名在宁俱隐，万里身轻始自全。如缕茶烟依竹试，半痕纹簟傍花眠。驰驱只恐雄心在，对酒休歌伏枥篇。,5
Ming,王行,寄李鹤瓢士明,山瓢形似鹤，山馆泻琼浆。醉后书符验，常时施药忙。坛横星斗影，帔着海霞光。究彻玄玄理，吹笙谒紫皇。,5
Qing,卜不矜,始安游水龙洞,探奇是处觅行窝，前陇烟云入望多。溪带金莲浮碧藻，峰盘玉笋出青螺。松枝似蜕遗鳞甲，石乳成花荫薜萝。转向虚亭问仙迹，几行残碣在轻莎。,6
Yuan,文矩,赠别任毅夫御史行台陕西,金天行秋河汉凉，星轺夜起尚书郎。陇山晴树熙化日，燉煌楚道沾飞霜。天边鸾鹄意自远，草间狐兔无苦伤。丈夫树业方如此，探别不用愁中肠。,4
WeiJin,袁宏,单道开赞,物俊招奇，德不孤立。辽辽幽人，望岩凯入。飘飘灵仙，兹焉游集。遗屣在林，千载一袭。,0
WeiJin,崔琰,述初赋 其一,有郑氏之高训，吾将往乎发矇，濯余发于兰池，振余佩于清风，望高密以亟征，戾衡门而造止。觌游、夏之峨峨，听大猷之篇记。高洪崖之耿介，羡安期之长生。登川山以永望，临洞浦之广溟。左扬波于汤谷，右濯岸于濛汜。运混元以升降，与三光而终始。蓬莱蔚其潜兴，瀛壶崛以骈罗。列金台之𡾰产，方玉阙之嵯峨。,0
Yuan,月鲁不花,游天重山,山盘九陇翠岧峣，太白星高手可招。路入松关云气合，天连宝阁雨花飘。承恩赐额开名刹，奉敕文碑荷圣朝。晨鼓暮钟思补报，行看四海甲兵消。,4
Qing,王铎,其九,梅子坡前路，天门处处殊。勋华皆点缀，情性亦虚无。大地诸灵宅，闲云一病躯。木羊与黑虎，洵美伴山夫。,6
Ming,尹晖,挽李芝峰,忆昔先王造士年，奎星朗照海东天。青莲居士文章伯，金粟如来道德全。腹里贮书堪作笥，毫端梦䌽况如椽。摛词拟续西京后，琢句常超大历前。观物庄生聊寄傲，闭门扬子独耽玄。希声自弄朱弦瑟，逸调谁赓白雪篇。玉署银台人望重，九迁三锡主恩偏。平看脚底青云阔，不受尘中俗累牵。名到东铨推藻鉴，班联八座近台躔。济时身老风波后，忧国心存雨露边。天与精神饶述作，人从齿颊荷陶甄。一时共说三苏出，千仞争看两凤翩。桃李成阴春自媚，松筠抗节晚犹坚。鸿名定与南山永，骏望遥从北斗悬。天上文星才晦彩，人间名硕遽乘仙。私情国事斯文恸，薤露声中万涕涟。,5
Qing,方芳佩,山居,市远山深兴自饶，数椽聊得避尘嚣。閒分鸟迹寻花径，曲引泉流灌药苗。户外何知有鸡犬，闺中亦复乐箪瓢。幽窗喜与秋江近，欹枕长听上下潮。,6
Yuan,僧大䜣,万岁山,蜿蜒金翠倚青冥，虚谷时传万岁声。葆羽毵旓云气湿，玉龙鳞甲夜寒生。关河拱挹皇居壮，宫殿深严圣虑清。自愧山林麋鹿性，也随鹓鹭到承明。,4
Qing,王站柱,游灵岩,路穿诘屈马凌竞，白塔相招最上层。十里松风闻地籁，半崖花雨湿衣棱。初尝甘露泉边水，独对方山寺里僧。坐久浑忘身是客，孤烟落日促行幐。,6
NanBei,傅亮,从征诗,息徒西楚，伫楫旧乡。止犹岳立，动则云翔。烈烈群师，星言启行。泛舟掩河，秣马登芒。,1
Ming,尹瑾,游七星岩,石室悬空翠色来，星连北斗映天开。丹梯倒缀藤萝引，绛节高临日月回。湖上晴霞浮岛屿，洞中紫竹隐楼台。瑶芝满地随行步，徙倚长松数举杯。,5
Yuan,贝琼,其六 饭𤠔台（在呼猿洞）,猿父识𤠔性，身与群猿居。应同支遁马，岂赋狙公狙。共息贝多树，时分香积厨。黑衣今不至，长啸意何如。,4
Yuan,余寅,涌泉,趵突回江脉，跳珠薄梵缨。勿令牛口涴，我耳与俱清。,4
Qing,王兆升,其五,欲悉田家事，无将上下暌。儿童擎绿酒，野老馈黄梨。忘分辞方尽，陈情意转凄。莫云民俗薄，绥靖念残黎。,6
Yuan,范梈,舍前龙骨树,坞夷篱落见，谁种此江津？结干多于叶，成阴迥不尘。取材因恶刺，感事抚长身。安得艰难际？相从作四邻。,4
Qing,方觐,子规啼,平羌江口江水清，峨嵋山头山月明。江楼望月人未寝，肠断子规啼一声。,6
NanBei,刘骏,幸中兴堂饯江夏王诗,送行怅川逝，离酌偶岁阴。阴云掩欢绪，江山起别心。,1
Song,仇远,闻杨大受凌吉叟吴次山诸友讣音有感二首 其一,落落霜馀树，疏疏晓后星。经年才契阔，故友半凋零。有梦怀风采，何人作墓铭。老孤无限泪，空望浙山青。,3
Song,毛友妻,寄外,剔烛亲封锦字书，拟凭归雁寄天隅。经年未报干秦策，不识如今舌在无。,3
NanBei,何承天,释奠颂,乃昔孔颜，梦周希虞。自天由美，异代同符。经修讲治，研几识理。道贵崇业，隆尊尚齿。,1
WeiJin,王徽之,兰亭诗二首 其一,散怀山水，萧然忘羁。秀薄粲颖，疏松笼崖。游羽扇霄，鳞跃清池。归目寄欢，心冥二奇。,0
Yuan,王份,其二,溪头雨歇照晴暾，起看溪流一夜浑。幽鸟数声山树碧，白云依旧掩柴门。,4
Qing,毛媞,西湖,十锦长塘十里开，遥看春草绿于苔。金鞍狭路争驰骤，画舫晴波自溯洄。日映柳梢莺百啭，风吹花气蝶双来。西湖西子曾相唤，拟酹芳魂酒一杯。,6
Song,王以宁,道中闻九里香花（原注：木犀花，湖南呼九里香。）,不见江梅三百日，声断紫箫愁梦长。何许绿裙红帔客，御风来献返魂香。,3
Tang,王绩,冬夜载酒于乡馆寻崔使君善为,思君夜渐阑，载酒一相看。野馆含烟冷，山衣犯雪寒。停车聊捧袂，倒屣共临盘。今夕山阴赏，谁知逢道安。,2
Qing,王采薇,舟次,风斜舟近岸，竹外复芦中。树袅屏中绿，荷愁镜浦红。残霞犹眇莽，出月已空濛。莫惜横烟住，孤吟荅露虫。,6
Ming,叶夔,其四 俸鹤田,畜此青田乌，开荒一亩余。若教资粒食，容可费耕锄。晓课儿童业，秋赢担石储。岂知民缺养，辛苦食无糈。,5
Song,王铚,禹庙 其一,书称尧舜没，禹独锡成功。须信宾天去，何疑窆石空。市声朝夕变，山色古今同。谁与明真理，苍崖松柏风。,3
NanBei,张融,赠何点诗,惜哉何居士，薄暮遘荒淫。,1
Tang,任右元,题常州忠烈王庙,松竹萧萧野笛悲，寂寥冰雪对旌旗。前山月夜阴风起，神去神来人不知。,2
Qing,丁珠,小仓山房题句,身闲但急千秋业；官罢还贪一县花。,6
Qing,殳默,和母宝剑篇赠兄,床头夜半双龙吼，光摄群妖暗星斗。风雨霹雳一瞬间，木拔沙飞石乱走。古来神物太平常，遭时遇主生晶光。拂拭霜花将解赠，时无烈士空徬徨。空徬徨，莫太息，木兰唧唧当户织。阿兄少年射白额，归来摩挲看太白。,6
Ming,尹斗寿,挽高峰奇明彦 其一,汉滨才惜别，湖外忽传哀。已矣斯人也，天乎世道哉。是非谁复辨，变怪转多猜。此恨无人共，临风意不裁。,5
Tang,江油令,赋山火诗,野火烧山去，人归火不归。焰随红日去，烟逐暮云飞。,2
WeiJin,孙放,庐山赋,寻阳郡南有庐山，九江之镇也。临彭蠡之泽，接平敞之原。,0
Song,毛季子,句,独上云梯三百级，回眸失笑万山低。,3
Yuan,何致中,深秋,桂染花三色，帘飞水一湾。苦吟生白发，归梦绕青山。雨久琴丝润，风清扇影閒。远游元未厌，丘壑可跻攀。,4
Song,王齐愈,其六 戏成六首,老人愁叹惊年早。早年惊叹愁人老。霜点鬓苍苍。苍苍鬓点霜。酒杯停欲久。久欲停杯酒。杯酒唤眉开。开眉唤酒杯。,3
Song,莎衣道人,歌（淳熙末）,胡孙死，闹啾啾，也须还我一百州。,3
Tang,僧本寂,题廊壁,肃肃秋风送暮钟，江门束鹿傍苍松。野人不与朝家事，早晚焚香拜九重。,2
Ming,永瑛,宿梦石房,坐久青灯结晕红，纸窗寒逗落花风。西斋试与吟春草，夜半开门月正中。,5
Ming,孔贞栋,咏鲁壁,蝌蚪出从古壁中，至今大地书文同。秦人遗下六经火，三月咸阳焰尚红。,5
NanBei,颜峻,皇后庙登歌,载我圣文，奄有四海。外刑家邦，内贻女则。,1
Ming,王鸣雷,寄陈中洲给谏 其一,相见年华却共悲，少年曾见柳丝丝。浮生浮世有何事，花落花开能几时。一任谏书云易过，独留诗卷石难移。鬓毛焦尽青铜改，白口无情说与谁。,5
Song,丁亶,句,帘捲一番衡岳雨，帆开千艇洞庭风。,3
NanBei,戴皓,咏欲（《诗纪》作歌。）眠诗,拂枕薰红帕，回灯复解衣。傍边知夜永，不唤定应归。,1
Ming,丁克仁,致仕吟① 其二,归去来思断断臣，润边丝柳眼初均。洋洋泌水泰山麓，皎皎白驹空谷春。乡曲古谈当贱子，谏垣清兴属高人。御炉香惹衣冠在，身上都无一点尘。,5
Ming,尹根寿,其三,昔岁承英眄，难忘恤患心。尊前频接席，海外幸知音。鲽域兵曾洗，辽营春正深。盈盈鸭水隔，相望罢瑶琴。,5
Tang,尹鹗,清平乐 其一,偎红敛翠，尽日思闲事。髻滑凤皇钗欲坠，雨打梨花满地。绣衣独倚阑干，玉容似怯春寒。应待少年公子，鸳帏深处同欢。,2
Yuan,王佐,酬孙典籍仲衍见寄,忆昨交游日罄欢，清时曾议共弹冠。春风草檄将军幕，夜月联诗羽客坛。江海只今来远信，云霄无复望飞翰。惟应剩酿陶尊酒，迟尔归来共岁寒。,4
Yuan,叶林,至道宫,犹存巨镬记熙丰，翠蔼春深古路通。千百舂锄一株树，野田飞下雪花风。,4
Ming,王良佐,红牡丹,沈香亭北午风微，香雾濛濛燕子飞。三十六宫春色好，大家齐试绛罗衣。,5
Song,无名氏,郎官湖亭,郎官遗爱凿成湖，李白题诗在昔初。春水浪翻惊野鹭，夏荷盘侧戏游鱼。冬风结冻凝青汉，秋月分光落碧虚。我爱四时风景好，买山来此创幽居。,3
Qing,文星瑞,其二,婢仆登堂喜，儿童绕屋哗。待温家酿酒，留赏岁寒花。得失无穷事，羁栖到处家。独怜姜被冷，咫尺似天涯。,6
Yuan,李泂,汉阳郎官湖歌①,山翁薄暮醉酒归，杖藜迷却高阳池。清风吹花绿阴倒，我笑谓是秋云移。还乘贯月槎，夜过郎官湖。峥嵘星斗入江汉，荡漾槎影如鲸鱼。九华之真人，邀我倒玉壶。麒麟擘脯供行厨，依稀仙乐在空际，碧山四映寒蟾孤。举酒酌寒蟾，明月下饮嫦娥俱。霓裳拂云锦，万荷露泻琼瑶珠。麾幢晻霭罗烟空，乃有玉皇所授之玉童。风前飘飘曳广带，对立十二秋芙蓉。清香九曲银河通，真人绿发披天风。锦袍玉雪照天地，口说姓字安南公。是公多逸气，略与古昔贤豪同。时能扫月色，延我石室烟萝中。又言昔同张谓所游地，长啸一覆丹霞钟。风吹仙乐度溪去，我已醉卧香炉峰。,4
Ming,方弘静,其二,遂有千岩竞，曾无万室喧。尊前仍极浦，物外岂高轩。泛泛野航得，依依原树存。坐中适不饮，借问欲何论。,5
Tang,包融,酬忠公林亭,江外有真隐，寂居岁已侵。结庐近西术，种树久成阴。人迹乍及户，车声遥隔林。自言解尘事，咫尺能辎尘。为道岂庐霍，会静由吾心。方秋院木落，仰望日萧森。持我兴来趣，采菊行相寻。尘念到门尽，远情对君深。一谈入理窟，再索破幽襟。安得山中信，致书移尚禽。,2
Ming,王景,古诗三首 其一,皇天无停枢，四运迭相迫。朝阳忽东升，怅望倏已夕。伊谁执其驭，六辔不遑息。使我下土人，俯仰空役役。我愿扳六龙，驻彼扶桑域。遨游黄道中，流光自辉赫。万物同一春，欣欣布佳泽。羲和不我与，徒有泪沾臆。昼短夜乃长，何以屏阴慝。,5
Qing,王志翰,香岩寺值雨,石上云初合，窗前雨乍浮。烟埃收岭外，瀑布挂峰头。坐听泉声急，行看树色幽。欲归心尚恋，清趣更相留。,6
NanBei,刘潜,帆渡吉阳洲诗（孝威同赋。）,扬帆乘浪华，操鼓要风力。近树倏而遐，遥山俄已逼。欲比惊龙制，将顿阳乌翼。客行悲道远，唯须前路极。,1
Ming,史靖可,送宋学士,君王亲为计归程，几日携家出凤城。江上春来有风浪，扁舟好向里河行。,5
Qing,王忠孝,东宁友人贻丹荔数十颗有作①,海外何从得异果，于今不见已更年。色香疑自云中落，苞叶宛然旧国迁。好友寄缄嫌少许，老人开箧喜奇缘。馀甘分啖惊新候，遥忆上林红杏天。,6
Song,王铚,梦中赋秋望,阁小寒宜远，林荒晚带风。遥山秋色外，独树雨声中。念起三生异，心伤万境同。此邦非我里，随意作流通。,3
Yuan,吴澄,立春日寓北方赋雪诗,腊转洪钧岁已残，东风剪水下天坛。剩添吴楚千江水，压倒秦淮万里山。风竹婆娑银凤舞，云松偃蹇玉龙寒。不知天上谁横笛，吹落琼花满世间。,4
Yuan,王畦,谩兴三绝呈良夫 其一,淡烟轻雨湿青螺，面面青山拱乐窝。坐对一池春草绿，联诗好客又相过。,4
Qing,王定柱,重过白水瀑河,我游腾越叠水河，雷声玉色云盘涡。斜日睨射虹腾波，喷雾十丈湿轻罗。啮崖脂滑凝黄玉，恨不蹑险三摩挲。毗卢小阁竹树胜，隐窗一眺时狂歌。将谓奇观宇内绝，王官庐埠安足多。九年重到雪浪渡，神惊魄动留岩阿。帝遣犀龙晚天汉，晶帘悬洞眠无讹。珠跳玉溅真宰泣，山髓落涧霹雳过。叠水一叠此六七，叠叠尽卧生蛟鼍。山盘岸束皆鬼斧，方之回赐非同科。一见一新一叹诧，观澜观海重长哦。莫遣徐凝更题壁，谪仙之后惟东坡。,6
Ming,王邦畿,西风飒然至,西风飒然至，瑟瑟入长林。木落水流处，孤舟明月心。美人敛颜色，游子罢瑶琴。珍重平生意，前溪霜雪深。,5
Yuan,宇文公谅,题王叔明破窗风雨图①,刘郎读书如学仙，朝不出户夜不眠。时闻破窗风雨夜，正是澄心对圣贤。苕溪王子图景象，敬亭山色青连天。执经念子最清苦，亹亹论道心相传。鸡鸣喈喈天欲曙，疏棂萧飒寒声度。庭前漂麦总不知，屋上捲茅宁复顾。人生穷达那可知，玉堂金马自有期。青藜他日夜相访，却忆破窗风雨时。,4
Yuan,李谷,细雨晓起,朝来未能起，闭户似吾庐。细雨清明后，群花烂熳馀。病嫌佳节迫，贫觉故人疏。只待阳晖出，檐前卧曝书。,4
Tang,曲崇裕,送司功入京①,崇裕有幸会，得遇明流行。司士向京去，旷野哭声哀。,2
Qing,丁善宝,对酒感怀,门前种柳绿成阴，门外波涛深复深。一念随分人物我，百年可有去来今。君平莫定升沈数，伯起空辞暮夜金。壁上青萍缘底事，宵来风雨作龙吟。,6
Yuan,吴志淳,句,晚凉浴罢閒无事，水阁东头看月生。,4
Tang,王烈,其二,孤城夕对戍楼闲，回合青冥万仞山。明镜不须生白发，风沙自解老红颜。,2
Song,丘崇,其四 观善斋,言发矢无乡，机深舍争席。圣处倘策勋，珍重相与力。,3
Ming,王知人,白盐曙色,几杵疏钟度远林，鸡声喔喔夜沉沉。诸峰不定氤氲色，三峡依然浩荡深。疑是层霜覆石骨，更怜晓月到天心。推窗梦断江涛急，指点寒空次第吟。,5
NanBei,萧绎,陇头水,衔悲别陇头，关路漫悠悠。故乡迷远近，征人分去留。沙飞晓成幕，海气旦如楼。欲识秦川处，陇水向东流。,1
NanBei,沈满愿,挟琴歌,逶迤起尘唱，宛转绕梁声。调弦可以进，蛾眉画未成。,1
Tang,天宝时人,玉龙子诗①,圣运潜符瑞玉龙，自兴云雨更无踪。不如渭水沙中得，争保銮舆复九重。,2
Yuan,何景福,春日闺思,笑倚香云懒画眉，海棠庭院步迟迟。莺声芳树歌阑处，花影重门睡起时。蝶舞正高停扇待，絮飞欲下就帘吹。鸳鸯绣罢无人问，背立东风听子规。,4
Yuan,王瓒,白苧词,天风吹云云乱飞，海波漾日扬清辉。云飞度岭日当户，知是人间春早归。青楼珠箔深几许，楼中美人愁不语。情怀易感时易迁，羞见溪头柳如缕。金刀剪就白苧衣，锦书裁就白苧词。碧天无际雁声远，此恨绵绵春得知。,4
Ming,叶梦熊,过龙南宗家诗,凌江一派自何年，水木悠悠遍谷川。曾有冠裳通上国，更多耒耜列腴田。列周业起豳风咏，万石贤声史氏编。不计亲疏千百叶，但求无忝是家传。,5
NanBei,徐陵,陇头水,别涂耸千仞，离川悬百丈。攒荆夏不通，积雪冬难上。枝交陇底暗，石碍波前响。回首咸阳中，唯言梦时往。,1
WeiJin,阮籍,其十六,昔日繁华子，安陵与龙阳。夭夭桃李花，灼灼有辉光。悦怿若九春，磬折似秋霜。流眄发姿媚，言笑吐芬芳。携手等欢爱，宿昔同衾裳。愿为双飞鸟，比翼共翱翔。丹青著明誓，永世不相忘。,0
Yuan,阮谦,秋怀,颓日不再旦，逝水无西流。秋气日已深，罗帏风飕飕。感物生忧伤，托辞通蹇修。伯牙久不作，欲见已无由。独坐弹鸣琴，曲成复何求。我昔游燕赵，僶俛听弦歌。王侯郁冠盖，欢宴何其多。日月丽中天，立马怀山河。白雪成寡和，妙舞激阳阿。归来感楚吟，白圭尚可磨。凌风驾黄鹄，铩翮将如何。,4
Ming,王应华,醒泉茆亭,十里林塘一亩宫，当轩山色满晴空。平芜东去江光远，云树朝来鸟语重。小饮欲狂惟渴酒，高谈无稽任山翁。风风雨雨情何限，流水閒看送落红。,5
Yuan,观通,壶中荷花,爱此荷花红，天然匪雕饰。披披妍令姿，亭亭映清湜。风引茵蔯香，露含珊瑚色。寘之白玉壶，光辉满瑶席。,4
Yuan,王结,蝶恋花 雨中客至,久客幽燕怀故里。野鹤孤云，笑我京尘底。郑重佳宾劳玉趾。清谈亹亹消愁思。细雨斜风聊尔耳。病怯轻寒，莫卷疏帘起。燕燕于飞应有喜。泥融香径营新垒。,4
Qing,王文诰,寻轩辕集遗庵不得,轩辕道士素狡狯，使我不见轩辕庵。长安轻易走万里，故林何不停飞骖。忆昔天街承秘旨，道是金盘白鹊死。更令老夫射覆乎，上笑先生蚤知矣。傍侍美女千桃花，道士怪丑一笑差。慌忙谢过面兀突，人人涕泣鸠盘茶。忽忆罗浮旧有宅，豆蔻离支荐新碧。草草书成四十年，拂袖归来山月白。月白山青一举卮，发垂沥沥酒如丝。即今何物为刍狗，皮陆空传七字诗。,6
Yuan,李溥光,灵仙山,何年真宰琢空青，姑射仙姿见典刑。大块飞星传化质，太初元气结坤灵。烟霞有意骖荀驭，云雨无心到楚庭。休著望夫轻比拟，娲皇正恐是真形。,4
Qing,王荫祜,读史 其一,高文侈美新，何如赤伏符。投阁乃不死，咄咄莽大夫。,6
WeiJin,陆机,长安有狭邪行,伊洛有歧路，歧路交朱轮。轻盖承华景，腾步蹑飞尘。鸣玉岂朴儒，凭轼皆俊民。烈心厉劲秋，丽服鲜芳春。余本倦游客，豪彦多旧亲。倾盖承芳讯，欲鸣当及晨。守一不足矜，歧路良可遵。规行无旷迹，矩步岂逮人。投足绪已尔，四时不必循。将遂殊涂轨，要子同归津。,0
Qing,王良弼,挽张百熙联,后阮太傅而来，教育兴贤，粤东名宦两文达；与范少伯同铸，图形遗爱，荆南间气一伟人。,6
Yuan,太玄天师,题叶氏四爱堂,彭泽以节高，春陵以道鸣。双井诗之雄，西湖隐而清。因其有所爱，希贤动吾情。乃知君子堂，贵实不贵名。,4
NanBei,褚渊,秋伤赋,云纷纷而夹转兮，树烟黄而陨落。瞻孤游之流鸿兮，观云间之舞鹤。景暧暧而向颓兮，时冉冉而将薄。独悲愁而凄惨兮，敛轻裾以归幕。,1
Qing,王曜,挽张之洞联,知中国大有人，名动九万里环球，四裔皆怀司马德；以天下为己任，呕尽一个臣心血，后来谁嗣范公贤。,6
Tang,李百药,赋得魏都,炎运精华歇，清都宝命开。帝里三方盛，王庭万国来。玄武疏遥磴，金凤上层台。乍进仙童药，时倾避暑杯。南馆招奇士，西园引上才。还惜刘公干，疲病清漳隈。,2
Song,王汉,题湖山立石,如碑卓水滨，磊落未名闻。藓駮琼姿出，蜗行篆字分。器浑犹抱璞，势迥已凌云。幸免随金锻，宁忧与玉焚。螭形徒岌岌，鸟迹欠云云。若使昌黎见，应摛逐鳄文。,3
WeiJin,王珣,琴赞,穆穆和琴，至至愔愔，如彼清风，泠焉经林。,0
Ming,尹耕,古意,贱妾长留此，良人久戍燕。无由秣陵泪，一洒蓟门烟。野日明官道，寒云暗晚天。相看秋欲暮，又是别经年。,5
WeiJin,阙名,文昌殿前钟虡铭,惟魏四年，岁在丙申，龙次大火，五月丙寅，作蕤宾之钟。,0
Qing,王九徵,长沙晓发由赵口分道入沅江,夜来风信紧，晓色望犹迷。别港遥分北，连峰尽向西。云随沙雁断，天入楚江低。为近三闾庙，群鸦特地啼。,6
Ming,王褒,挽徐母施氏,极目乌程路，高堂旅榇归。音容芳树远，心绪片云飞。别泪茅生馔，荒尘莱子衣。青山佳兆在，寂寞掩春晖。,5
Song,可旻,其十一,万事到头无益已。寻思只有修行是。若送此心游宝地。还容易。坐观落日当西坠。万顷红光归眼际。眼开眼闭长明媚。此观成时知法味。心欢喜。临终决定生莲里。,3
Ming,王寅,送李文仲游燕,苕霅君休恋故乡，北游早控紫丝缰。如今燕赵虽非旧，终是英难结客场。,5
Tang,李琚,公孙宏开东阁赋（以风势声理畅休实久为韵）,客有海上浴德。淄川养蒙。业因才进。位以经通。当汉皇之有道。登股肱于此公。顺天招物。德盛声崇。接士于衡门之下。起阁于相府之东。阳荣纳日。阴户生风。尔其建高规。起崇制。檐宇深静。垣墙闲卫。取木非南涧之才。延宾乃北山之滞。访善不日。驯道以岁。其选器也。则收用而弃瑕。其进德也。则取材而远势。故能克遐厥声。休绩莫京。宴私则布衣韦带。自公惟脱粟菜羹。服之而德以廉耻。食之而心以和平。岂梁肉夏屋而宾实之名哉。则知厚内者德先。薄外者事理。身正则远怨。心邪则近耻。固恶盈而守冲。诚见足而知止。太常居甲第之日。丞相作封侯之始。是以作汉名相。惠音流畅。诚前哲之用心。岂后贤之觖望。及夫人殁政绝。阁废道休。俾马厩之是宅。奚人德之不修。言念于此。我心其瘳。故知道劣者事微。徇名者失实。奚量才之远近。宁比迹于劳逸。,2
Tang,李嘉祐,送严维归越州,艰难只用武，归向浙河东。松雪千山暮，林泉一水通。乡心缘绿草，野思看青枫。春日偏相忆，裁书寄剡中。,2
Ming,包鼎,己丑下第南还,孤舟千里赋南归，惭愧逢人问礼闱。野浦关情芳草远，曲江回首杏花稀。半生事业双蓬鬓，十载风尘一敝衣。临水高歌向何处，夕阳烟树共依微。,5
Qing,王邦畿,秋雨怀山中人,葭菼日以长，袅袅在中阿。之子何为者，秋来不我过。雁声悲远陌，云气暗长河。好护山中桂，今年风雨多。,6
Yuan,周棐,送曹广文赋得富览亭,危亭突兀斗城阴，风物苍茫入望沈。万古东南多壮观，百年豪杰几豋临。夜中日出扶桑近，天外江流滟滪深。好趁归帆拂天姥，共凭寥廓寄微吟。,4
Song,方德麟,春日田园杂兴,绕畦晴绿弄潺湲，倚杖东风却黯然。往梦更谁怜秀麦，閒愁空自托啼鹃。犁锄相踵地力尽，花柳无私春色偏。白发老农犹健在，一蓑牛背听鸣泉。,3
WeiJin,王齐之,萨陀波仑赞（因画般若台，随变立赞）,密哉达人，功玄曩叶。龙潜九泽，文明未接。运通其会，神疏其辙。感梦魂交，启兹圣哲。,0
Tang,包融,登翅头山题俨公石壁,晨登翅头山，山曛黄雾起。却瞻迷向背，直下失城市。暾日衔东郊，朝光生邑里。扫除诸烟氛，照出众楼雉。青为洞庭山，白是太湖水。苍茫远郊树，倏忽不相似。万象以区别，森然共盈几。坐令开心胸，渐觉落尘滓。北岩千馀仞，结庐谁家子。愿陪中峰游，朝暮白云里。,2
Yuan,汪云龙,夏夜,银溪乍生秋入座，火轮初坠月侵廊。荷风翕翕传绡扇，竹露萧萧下石床。,4
Tang,岑参,奉和杜相公初发京城作,按节辞黄阁，登坛恋赤墀。衔恩期报主，授律远行师。野鹊迎金印，郊云拂画旗。叨陪幕中客，敢和出车诗。,2
Tang,吕炅,贡举人谒先师闻雅乐,礼圣来群彦，观光在此时。闻歌音乍远，合乐和还迟。调朗能谐竹，声微又契丝。轻泠流簨簴，缭绕动缨緌。九变将随节，三终必尽仪。国风由是正，王化自雍熙。,2
Ming,王跂,湘江杂诗二首 其一,落帆偎草住，违淖上山行。湘北千峰雨，衡阳半壁晴。云头埋鄂渚，日脚洞南溟。异境真堪赏，无钱取绿醽。,5
Yuan,周原诚,吴氏春雨亭①,萧萧馀韵亭前树，洒洒芳原溪上村。虚忆汉庭推长者，难凭楚客赋招魂。忠臣巨笔蛟龙奋，太史文章虎豹蹲。孝子此心浑未巳，百花香处溅啼痕。,4
Song,王汝舟,咏归堂隐鳞洞 其一,先生名利比尘灰，绿竹青松手自栽。拟把一竿盘石上，幅巾闲过峡山来。,3
Song,毛幵,渔家傲,极目丹枫迎霁晓。山明水净新霜早。燕去鸿归无事了。天渺渺。风吹平野低寒草。渐过初冬时节好。寻梅踏雪城南道。追忆旧游人已老。欢更少。孤怀拟共谁倾倒。,3
Tang,岑参,寄左省杜拾遗,联步趋丹陛，分曹限紫微。晓随天仗入，暮惹御香归。白发悲花落，青云羡鸟飞。圣朝无阙事，自觉谏书稀。,2
Tang,僧惟审,春日旅怀呈知己,生涯万事有苍苍，应任流萍便越乡。春水独行人渐远，故园归梦夜空长。一声隔浦猿啼处，数滴惊心泪满裳。不为知音皆鲍叔，信谁江上去茫茫。,2
Qing,王德撰,登镇境山楼,极目高楼上，睛开远近村。环山连蜀道，带水绕荆门。四壁峰都护，双流坝独吞。犹欣三峡里，岚翠锁朝昏。,6
Yuan,李材,和王御史春诗韵,莺啼燕语花渐稀，天明海碧涵晴晖。洛阳台榭春色在，山阴衣冠昔人非。梦云何处燕瑶席，舞雪谁家裁苧衣。独有倚楼无限意，年年烟草暮鸿飞。,4
Ming,王夫之,春尽三首 其一,高树莺飞尽，流声能几闻。微晴通雨色，深绿过花熏。病浅心心在，欢遥曲曲分。定知双鬓谢，无复惜殷勤。,5
Yuan,栯堂,其九,铁载能浮羽楫沈，败非成是迹休寻。漫言解返秦庭璧，须信难藏郿坞金。甜到尽时忘蜜味，酸从回处见梅心。青山若个不堪住，独买沃州支遁林。,4
Song,太史章,石桥,涧底轻雷喷玉泉，石桥僧度是何年。灵峰斗隔人间世，真境潜分洞里天。施食曾闻龙就掌，谈空应有虎当筵。道猷雪涕非无谓，谁见湔肠挂木颠。,3
Ming,叶颙,其二,落日南朝寺，吟筇几度登。欲寻前日路，去访昔年僧。浙水生新浪，吴云暗旧灯。阿师如到彼，为谢岭南能。,5
Qing,元理,其二,碧湾将变酒家村，草屋重招白也魂。昨夜梦中闻欸乃，舳舻几只到山门。,6
Yuan,孟昉,其六 六月,疏疏拂柳生裁，炎炎红镜初开。暑困天低寡色，火轮飞盖，晖晖日上蓬莱。,4
Qing,王元杰,晓起,绿窗新暖爱朝晖，坐看茶烟绕户飞。不向空庭芳草立，露珠容易湿春衣。,6
NanBei,谢惠连,豫章行,轩帆溯遥路，薄送瞰遐江。舟车理殊缅，密友将远从。九里乐同润，二华念分峰。集欢岂今发，离叹自古钟。促生靡缓期，迅景无迟踪。缁发迫多素，憔悴谢华葑。婉娩寡留晷，窈窕闭淹龙。如何阻行止，愤愠结心胸。既微达者度，欢戚谁能封。愿子保淑慎，良讯代徽容。,1
Song,仇远,其二,野店当官道，村醪唤客留。偶因乘早出，故作探春游。芳意林梢静，晴光水面浮。人言有龙洞，近在石山头。,3
Ming,尹明翼,曲江张丞相墓,碧草晴沙别样春，孤坟空对石磷磷。千峰并出曲江秀，一水长悬宝鉴新。南海明珠光上国，中原华岳障江滨。兴亡千古寻常事，先见如君有几人。,5
Yuan,何儒行,其三,江上潮生潮落，山中花谢花开。生计绿蓑青笠，閒情白石苍苔。,4
Yuan,叶懋,其二 双剑行,丰城日落烟雾湿，真宰夜悬星斗泣。铁花绣蚀青蛇痕，惆怅无人识英物。群凶构逆天地荒，雌雄气黯蟾蜍光。八王紊政亏天纪，台星夜堕霹雳死。精神不隔双雌雄，飞入幽潭卧秋水。河清海晏三千年，为君作雨来青天。,4
Tang,羊士谔,送张郎中副使自南省赴凤翔府幕,仙郎佐氏谋，廷议宠元侯。城郭须来贡，河隍亦顺流。亚夫高垒静，充国大田秋。当奋燕然笔，铭功向陇头。,2
Yuan,王虎臣,閒居寄吴子彦,插柳栽花足自娱，老来无力事樵苏。生无鲍叔家常困，死有山公子不孤。花落忽惊闻谢豹，囊空何忍杀青蚨。贫居莫道浑萧索，客至松醪免去沽。,4
Ming,王应鹏,天童寺,十里青松接翠微，梵王遥见白云霏。钟声出岫客初到，月色满庭僧未归。偶有閒情依静土，竟无尘念渎天机。他时尚有登高兴，千仞冈头一振衣。,5
Ming,王文禄,走马篇,燕姬跨马来江东，罗衫窄袖蓝对胸。翠翘抹额戎装束，恍若矫矫飞苍龙。日摇涛影团花碎，尘捲风声彩云坠。鬣间暗闪夺珠标，腹下还穿撒雕辔。将非出塞昭君啼，无乃归禁杨妃醉。欢娱忘寇扰前秋，骑拥娇娥谑浪游。鱼丽阵靡谁敢殿，长流难洗文夫羞。,5
Ming,王履,水帘洞,隐在南峰背，如嫌世俗知。偶从清荫里，微见白光垂。飞溅随风远，琮琤上谷迟。众仙闲出洞，可有在钩时。,5
Qing,方毓昭,怀古,《长门赋》与《白头吟》，怨悱凄凉变雅音。毕竟古人恩义重，挽回犹可借文心。,6
Song,某邑妓,渔家傲,十月小春梅蕊破。,3
Tang,僧灵辨,又嘲,柱枷异支策，擎枷非椐梧。闭口临枷柄，真似滥吹竽。,2
Yuan,牛谅,秋林图题赠旷伯达,回风萧萧吹北林，行云冉冉生夕阴。天寒雁去洲渚净，秋雨龙吟波浪深。飘泊共怜今日兴，画图因见古人心。几时螺子青峰下，深结茅堂更远寻。,4
Ming,王景,新春偶成,南来憔悴滇阳客，每向年光感去留。万里归心背残腊，五更清梦落神州。刺桐花发东风早，垂柳条长宿雨收。便欲题诗散伊郁，泸江风浪拍天流。,5
Tang,木客,酒尽君莫沽,酒尽君莫沽，壶倾我当发。城市多嚣尘，还山弄明月。,2
Ming,王问,雨后喜杨世卿至,久旸郁成暑，一雨递微凉。琴书忽无绪，绳床幽梦长。草径暮生霁，客来还命觞。帘帷逗疏影，竹日含苍苍。,5
Ming,王玉峰,水底鱼,教他不及掩耳。玉石尽皆焚。玉石尽皆焚下小生领兵上。,5
Tang,王昌龄,寒食即事,晋阳寒食地，风俗旧来传。雨灭龙蛇火，春生鸿雁天。泣多流水涨，歌发舞云旋。西见之推庙，空为人所怜。,2
Yuan,吴锳,象山书院即事,我本闽中客，因人得胜游。泉声晴亦雨，山气夏先秋。旧友能青眼，新知岂白头。开怀尽樽俎，更为月岩留。,4
Tang,吉播,题云居上寺,石路多奇迹，幽岩凿宝经。暮烟千壑里，新月一山明。宿鸟知清梵，樵人惯独行。为随欢奉后，岂敢学逃名。,2
WeiJin,应璩,其八,汉末桓帝时，郎有马子侯。自谓识音律，请客鸣笙竽。为作陌上桑，反言凤将雏。左右伪称善，亦复自摇头。,0
Qing,王猷定,访陈师黄绝句师黄为靖南参军,北狩当年事忍闻，至今惆怅靖南军。可怜血战残衣在，板子矶头几片云。,6
Tang,尹枢,珠还合浦赋（以不贪为宝神物自还为韵）,骊龙之珠。无胫而至。骇浪浮彩。长川再媚。回夜光之错落。反明月之瑰异。非经汉女之怀。宁泣鲛人之泪。状徵既往。莫究奚自。偶良吏兮斯来。遇贪夫兮则閟。想夫旋返之仪。圆明可期。辉如电转。粲若星驰。光浦溆。窜蛟螭。映沙砾。晃涟漪。在暗而投。诚则悲路人未鉴。沈泉而隐。亦常表帝者无为。欣出处兮据德。幸浮沈兮中规。是以特表殊姿。潜怀有道。中含逸彩。上系元造。丑当时之饕餮。应为政之美好。真列郡之尤祥。实重泉之至宝。于是焕清濑。辉浅湾。奔璀璨。走斓斑。岂能与石前却。随流往还。泛连波之下。盈一水之间而已哉。兹川兮始明。老蚌兮勿剖。瓴甋兮罢笑。琼瑰兮莫偶。抱圆质而胥既。扬众彩而未久。方载沈而载浮。且曷浣而曷不。玉非宝。泉戒贪。实为国之司南。诚感神。德繄物。在为政之不咈。愚是以颂其宝而悦其人。美斯政而感斯珍。想沿洄于旧渚。念涵泳于通津。则知美政不远。嘉猷入神。故中潜皎皛。下沈奫沦。转则无颣。磨而不磷。诚丹泉之莫拟。谅赤水之非珍。苟或疑此为虚诞。愿徵之于水滨。,2
Tang,李建枢,咏月,昨夜圆非今夜圆，却疑圆处减婵娟。一年十二度圆缺，能得几多时少年。,2
Yuan,李京,元日大理,华马国里逢冬至，点苍山下见新年。饮冰嚼檗将谁诉，断梗飞蓬自可怜。洱水北来明似镜，神州东望远如天。明年此日知何处，醉撚寒梅一泫然。,4
Tang,岑羲,奉和九月九日登慈恩寺浮屠应制,宝台耸天外，玉辇步云端。日丽重阳景，风摇季月寒。梵堂遥集雁，帝乐近翔鸾。愿献延龄酒，长承湛露欢。,2
Ming,王思任,赠裘应薇备禦太末,划天紫电曜冰眸，屡揵弓韬挟壮辀。䌽笔干霄曾赋海，轻裘啸月更登楼。鱼丽八阵蹲高帐，犀甲三衢扼上游。鹊印年来斗许大，知君骨满好封侯。,5
Yuan,不忽木,鹊踏枝,臣则待醉江楼。卧山丘。一任教谈笑虚名，小子封侯。臣向仕路上为官倦守。枉沉埋了锦带吴钩。,4
Song,元绛,和圣徒洛中九老会①,五日佳辰郡政闲，延宾谈笑豁幽关。阊门歌舞尊罍上，林屋烟霞指顾间。德应华星临颍尾，年拘皓发下商颜。名花美酒疏钟永，坐见斜晖隐半山。,3
Tang,还阳子,识黄芽歌,乾坤感合始成形，造化元居北户生。日月循环魂魄满，阴阳交媾虎龙成。分明本自从金长，谁悟偏能与水并。无限遍于尘世里，时人日用不知名。,2
Ming,王衡,游金山,日高京口渡，遥值定钟时。烟雨寺几点，江山天四垂。沙晴群市合，鸥入乱帆疑。数尽东归浪，淊淊未可期。,5
Ming,丁寿昆,次洪兼善韵,千门桃李欲纷纷，咫尺思君不见君。朝隐孤高青鹤洞，厓仙应醉卧长云。,5
Yuan,方一夔,冬日,冬晴不作雪，无处听寒号。山外一轮起，雾中三丈高。曝肩樵解褐，晒翼鸟遗毛。不特寒梅早，墙阴发露桃。,4
Song,王清惠,秋夜寄水月水云二昆玉,万里倦行役，秋来瘦几分。因看河北月，忽忆海东云。,3
Yuan,吴草庐,晦庵画像赞,义理密微，蚕丝牛尾。心胸恢廓，海阔天高。豪杰之才，圣贤之学。景星庆云，泰山乔岳。,4
Qing,方殿元,六歌 蜀山高,蜀山高，年年草木愁旌旄，西风凓冽心烦劳。绝壁岧峣开剑阁，栈道微茫千里窄。哀猿昼昼向人啼，豺虎嗥号夜相索。恨雨愁风魍魉豪，自古何曾帝王宅。当年昭烈汉王孙，羁旅风云无所托。先起奸雄不让人，草庐权定三分策。他如窃据公孙述，只作须臾狐兔窟。英雄步武自堂堂，险阻从来无用物。空使蛇龙作战场，孤儿弱母家相失。不见君乡昔日有望帝，化为杜鹃一何细。日日催归归无计，倒啼血泪三春逝。,6
Ming,王跂,岁尽二首 其二,失岁何须守，颓龄只自怜。此生几除夜，即席是明年。力怯藏山泽，心惊变海田。春王有正月，流俗妄相传。,5
Ming,王錂,凤凰台上忆吹箫,末上：宋玉才华。清吴佳丽。天教会合良缘。仗春芜作證。意惹情牵。不料奸徒设计。阻佳期拆散鸳鸾。幸交谊十年知己。睚眦方捐。堪怜。佳人敛怨。叹才郎抱恨。无计团栾。遇王门献赋。更洗流言。荷君恩赐婚相府。把百年姻契周全。播词场风流节侠。千载名传。,5
Song,文天祥,题黄冈寺次吴履斋韵（名潜，丞相）,长江几千里，万折必归东。南浦惊新雁，庐山隔晚风。人行荒树外，秋在断芜中。何日洗兵马，车书四海同。,3
Yuan,宋褧,游昆山慧聚寺和唐人诗二首 其一,碧云天一方，休公具禅床。天女散花近，懒残煨芋香。殿灯耿寒灺，波月澄冷光。愿言谢朝绂，托身栖道场。,4
Tang,朱湾,寻隐者韦九山人于东溪草堂,寻得仙源访隐沦，渐来深处渐无尘。初行竹里唯通马，直到花间始见人。四面云山谁作主，数家烟火自为邻。路傍樵客何须问，朝市如今不是秦。,2
Yuan,周砥,题宫人行乐图,金宫游素女，玉笛弄清晖。月殿龙香度，风帘翠影飞。云开移䌽仗，花落卷春衣。莫买相如赋，长门事已非。,4
Ming,王绂,送梁先生不移（长子潜字用之次子混字本之）,贤郎居谏职，定省惜相违。到此未为久，如何又欲归。家园梨果熟，溪市蟹螯肥。京国往还便，莫将音信稀。,5
Yuan,吴昌龄,油葫芦,俺和您回首瑶台隔几重。早来到书院中。怕甚么人间天上路难通。云：封家姨也。则不俺思凡。封姨云：仙子。可再有何人思凡哩。正旦唱：想当日那天孙和董永曾把琼梭弄。桃花仙云：可再有何人。正旦唱：想巫娥和宋玉曾做阳台梦。封姨云：姐姐。你此一去报恩。可是如何。正旦唱：他若肯早近傍。我也肯紧过从。𢬵着个赚刘晨笑入桃源洞桃花仙云：不知刘晨别后。可曾得再会来。正旦唱：。到后来天台山下再相逢。,4
Yuan,方炳炎,和赵阳山招挽歌,景阳一角麟，城南老文士。苦诗韬丹心，甘隐暴素志。曲江看花仙，东陵种瓜吏。时事若罔知，由不在其位。一编䌷石室，吾闻其语矣。顾巳持髡髦，从人作高髻。宗妇不再适，失节大于死。,4
Ming,王一鸣,固镇驿感旧,忆昔朝天回憩此，湍青沙白殢春阴。已拚车马兼程苦，更剧干戈死战心。群盗就平吾放逐，五年重到暮登临。桃花最似曾相识，嫩蕊繁枝伴独吟。,5
Tang,白居易,送文畅上人东游,得道即无著，随缘西复东。貌依年腊老，心到夜禅空。山宿驯溪虎，江行滤水虫。悠悠尘客思，春满碧云中。,2
Qing,王瑗,齐天乐 先大人七终日哭奠作,百身难赎生吾父，柔肠断来如剪。掌上擎珠，膝前琢玉，海水量恩还浅。何悭鹤算。竟续命丝难，返魂香远。恨赍难留，邓攸无子枉为善。凭棺惟剩弱女，欲灵椿伴萎，无奈萱恋。强解愁颜，潜挥痛泪，七供俄惊期满，几筵拜奠。愿佛力垂慈，天心终眷。遗腹生男，德门绵一线。,6
Tang,羊士谔,书楼怀古,何独文翁化，风流与代深。泉云无旧辙，骚雅有遗音。远目穷巴汉，闲情阅古今。忘言意不极，日暮但横琴。,2
Tang,李冶,道意寄崔侍郎,莫漫恋浮名，应须薄宦情。百年齐旦暮，前事尽虚盈。愁鬓行看白，童颜学未成。无过天竺国，依止古先生。,2
Ming,方维仪,出塞,辞家万里戍，关路隔风烟。赋重无馀饷，边荒不种田。小兵知有死，贪吏尚求钱。倚赖君王福，何时唱凯旋。,5
Qing,方楘如,壬子元日,炉烧榾柮榜桃符，奈有穷愁岁不除。坐守庚申怜影只，重来甲子当生初。瓮余骨醉轮囷蟹，盘荐鳞鲜泼剌鱼。随例一杯婪尾酒，案头抛卷读残书。,6
Ming,史鉴,乐清,未老成归计，房开祇树林。青山尘外相，明月定中心。近水行秋影，焚香坐夜深。世人寻不见，惟听海潮音。,5
NanBei,沈约,饮马长城窟,介马渡龙堆，途萦马屡回。前访昌海驿，杂种寇轮台。旌幕卷烟雨，徒御犯冰埃。,1
Tang,李溟,无题,乔木挂斗邑，水驿坏门开。向月片帆去，背云行雁来。晚年名利迹，宁免路岐哀。前计不能息，若为玄鬓回。,2
Qing,文星瑞,徐孺子亭,东汉党人盛，翛然能独醒。青天何皎皎，一鹤在空冥。高士已长往，南州余此亭。白蘋满湖上，我欲荐芳馨。,6
Ming,王衡,秋月感怀,水国高秋倍闇然，凉风天末想娟娟。黄花耐拥南楼屐，红树相看牛渚船。白社避巢将客燕，平林抱叶未归蝉。那堪子夜乌啼尽，荻岸枫城梦里烟。,5
Yuan,陈以仁,次熊勿轩书榻可字韵,一榻清幽无不可，有客过从但虚左。书读万卷胸次明，平日操存要在我。哦诗得句豁昭旷，饮酒濡唇戒懡㦬。此时要学乖厓翁，一剑横陈断心火。,4
Qing,王善宗,台湾八景（沙昆渔火）,长沙一带积如山，碧海分流水自潺。数点残星归远浦，清光永夜照人间。,6
Qing,丁氏,别父母绝句,夫死难独生，儿将归黄土。父母鞠育恩，请俟来生补。,6
Tang,任翻,洛阳道,憧憧洛阳道，尘下生青草。行者岂无家，无人在家老。鸡鸣前结束，争去恐不早。百年路傍尽，白日车中晓。求富江海狭，取贵山岳小。二端立在途，奔走无由了。,2
Qing,文廷式,吊明长陵,烧后银山壮，冰淩石兽残。英风扶栋宇，閟殿想衣冠。建国才堪数，经边力已殚。寂寥怀霸烈，山海暮云寒。,6
Yuan,三宝柱,题门屏,逆刮蛟龙鳞，顺捋虎豹尾。若将二伎论，尤比干人易。,4
NanBei,袁伯文,美人赋,居瑶光之岩奥，御象席之琼珍。,1
Yuan,范梈,其三,岁月嗟匏系，乾坤信梗浮。蹉跎逐越鸟，迂阔问吴牛。正道曾无弊，旁观各有由。圣人如可起，吾欲诘东周。,4
Qing,王安修,九天祠后园曝背见园中洗菜者率尔感赋,云散天弥回，旭日满江城。荒园交古木，幽禽相向鸣。曝背坐盘石，倏然病骨轻。晚菘森玉立，采择趁冬晴。池水寒可濯，沿流笑语声。比邻更助力，小憩依松棚。场圃净如涤，严风扫残茎。御冬仰旨蓄，齑盐无他羸。闭塞委天道，勤渠愧物情。晚计良自得，吾亦念吾生。晼晚岁云晏，濩落将何成。,6
Yuan,宋濂,哭郑佥事,忍见苍苔裹绣衣，西湖风急旅魂悲。紫罗半臂今犹在，免学欧阳写恨辞。,4
Tang,白行简,欧冶子铸剑赋（以雷公发鼓蛟龙捧炉为韵）,先王之御天下也。与物为公。知文不足以独理。故资武以为雄。弧矢之利。以征不服。剑戟之用。以威远戎。俾梯山而入贡。故率土而向风。懿夫欧冶。实曰良工。铸龙泉之剑。鍊耶溪之铜。于是制良模。启洪炉。炎炭赫以震爇。大冶屹而山孤。其始作也。烟气成阵。橐声若雷。三光动色。六气飞灰。蛟龙捧炉。雷公击节。龙势初成。玉匣新发。利可吹毛。光能莹雪。此剑之德。百夫称杰。此剑之用。千里流血。岂比乎解牛之刃。自谓良庖。倒载之干。虎皮以包。蒙庄说之以喻道。周处凭之以斩蛟。荆轲一拔以击秦柱。汉高三尺以定天下。士庶得以安身。王侯得以辟土。是知剑也。藉以防虞。岂比乐云。不在钟鼓。既而切玉期用。剸犀是逢。常闻静乱。旧说为龙。佩服是宜。则圣哲攸重。弃捐不可。故牛斗是冲。冯谖再弹。而见于下客。季札一返。空挂于长松。逮夫边尘欲飞。邦人斯恐。猛士挥戈。谋臣贾勇。是歼是灭。再持再捧。四夷慑之以宁居。一人得之以垂拱。是剑也古今之重。是剑也荷君之宠。,2
Yuan,沈禧,风入松 题来青楼,画楼高出子城湾。卷幔见南山。堆有叠翠排天际，似蛾眉、巧绾云鬟。风月四时长占，星辰午夜宜攀。蓬莱仙阙有无间。望处隔尘寰。何当养就升天翼，恣翱翔、飞去飞还。纵目真穷寥廓，置身如履孱颜。,4
Song,丘浚,仪真太守召看牡丹,何事化工情愈重，偏教此卉大妖妍。王孙欲种无馀地，颜巷安贫欠买钱。晓槛竞开香世界，夜阑谁结醉因缘。须知村落桑耘处，田叟饥耕妇不眠。,3
Ming,王铎,己卯初度,屡辱朝中命，归心仿若皤。幸今尘事少，其奈隐心多。久视天无定，余生日又过。如人安可望，岂厌紫芝歌。,5
Tang,李嗣真,其四 下品赞,蚌质怀珠，银瑰蕴砾。陆谢参踪，萧王继迹。思话仙才，张融赏击。如彼枯秀，众多偫石。,2
Tang,无名氏,青峰诗,野人不相识，偶坐为林泉。莫漫愁沽酒，囊中自有钱。回瞻林下路，已在翠微间。时见云林外，青峰一点圆。,2
Yuan,甘立,寄题湖口方氏木斋,云林生晓阴，露叶表秋净。天清鹤能高，风急蝉更竞。果落忽疑雨，交柯转成暝。龙影翻研池，翠羽窥水镜。幽人此优游，读书了深性。,4
Song,王圭,富谷馆,万雀噪山馆，重来一叩扉。去年寒梦在，今日远书违。残雪留春橐，疏星挂晓衣。帝乡不可望，心与白云飞。,3
Qing,王枟,海坍谣,五月十五东风起，我向海边看海水。边民为我诉颠连，我为边民嗟干止。茅篱咫尺是苍茫，朝宗万派雄如驶。一潮一汐往来间，日侵月削诚无已。谁云沧海复桑田，但见桑田沈海底。忆自熙朝十九年，豁赋除田千万矣。只今坍有廿余年，庐舍丘墟安可纪。按籍施弓不易求，田形丘势难比拟。就中岂无半亩禾，勤农拌此供波靡。一闻履亩勘真荒，须臾无计图迁徒。沿海残区欲揠苗，刈此木棉成荒鄙。冀得豁除尺寸区，以为风涛之一抵。嗟哉鉴及此情形，温言化导何必尔。方今圣主恤民艰，岁蠲正赋真沦髓。九牛安用此一毛，太仓一粟终何裨。从来有土此有财，无土将焉宁妇子。额赋岂能问水滨，劝稼何由施耘耔。不与海水争旦夕，难为穷壤图倍蓰。潮泥暂退且施弓，真荒真熟胥可指。归来傍晚宿山间，山人为我话桑梓。此间一碑近百年，昔日离海三十里。于今试看几何程，可知坍势从何底。君不见吴淞城外旧城斜，半在泥中半在沙。此是东南一故垒，昔年烟火尽芦花。,6
Song,史浩,同游赏心亭用前韵 其一,古堞高千雉，危亭屹巨犀。云霄知路近，星斗入檐低。山缭龙盘脊，江涵虎踞蹄。相携倚秋阁，得失付虫鸡。,3
Yuan,王旭,南湖道中 其一,漠漠烟中小艇回，芙蓉花外有轩台。平湖一目三千顷，高卧南风看雨来。,4
Ming,释方泽,送玄岳入京,故人多半在燕京，病里逢君话北征。可是秋来无定力，千重离思一时生。,5
Song,抚州乐妓,郡宴合生,同是天边侍从臣，江头相遇转情亲。莹如临汝无瑕玉，暖作庐陵有脚春。五马今朝成十马，两人前日压千人。便看飞诏催归去，共坐中书秉化钧。,3
Qing,王庭训,挽曾纪泽联,博望昔乘槎，青简书勋，鼎吕一言侵地返；武乡今尽瘁，黄杨厄闰，离骚重续问天词。,6
Yuan,岳榆,春晖楼分韵得药字,张筵池上楼，属咏阶前药。翠雨带烟浓，红云倚风弱。眷兹广陵情，慨彼溱洧谑。媚景当一酬，洗盏宜更酌。,4
Ming,王知人,渔浦澄清,采得菱窠满画船，兰桡冲破一溪烟。秋来碧浪容能澹，雨后澄波色倍妍。数尽芙蓉千片瘦，闲来鸥鹭一生眠。江村几处黄昏月，梦里渔歌风外传。,5
Ming,王韦,与陈宗虞夜坐,不知秋已晚，忽见菊花丛。独坐闲亭上，相期细雨中。烛融兰焰紫，杯泛杏膏红。未听歌钟罢，萧然动北风。,5
Yuan,王子一,倘秀才,我这𥚃长啸时草木振动。怅望处风涛怒涌。不觉的悄然而悲悚然恐。阮肇云：咱两个则傍这一道流水寻去。料的前面必有个渔家可以投宿。正末唱：盼不的渔家春水渡。阮肇云：这山中敢有个寺儿么。正末唱：闻不见僧寺夕阳钟。带云：兄弟呵唱：咱两个莫不被樵夫调哄。,4
Song,包伯驺,岩砻洞留题,巍然造化功，斡擘成岩豅。石顶滴清沥，洞深飕细风。我来畏暑间，憩此清泠中。缅怀二老调，逸思更无穷。,3
Qing,王于臣,菩萨蛮 侄寿伯,天正朔旦开新历。吾家伯父长生日。兰玉傍庭阶。称觞特地来。后年逢七十。今岁瞻南极。南极寿星宫。分明矍铄翁。,6
Song,汴京轻薄子,咏虾蟆,佳名标上苑，窝窟近天清。道士行为气，梢工打作更。嘉言呼舍弟，东美是家兄。莫向南方去，将君煮作羹。,3
Yuan,于石,次韵天民有年,四海同一稔，茆檐蔼富穰。邻灯晓炊暖，溪雨晚舂香。有客歌良耜，何人饿首阳。三时足勤苦，真乐在冬藏。,4
WeiJin,张载,诗,灵象运天机，日月如激电。秋风兼夜戒，微霜凄旧院。嘉禾殒兰圃，芳草悴芝畹。嘤嘤南翔雁，翩翩辞归燕。玉肌随爪素，嘘气应口见。敛襟思轻衣，出入忘华扇。睹物识时移，顾已知节变。,0
Tang,僧灵默,越州观察使差人问师以禅住持依律住持师以偈答,寂寂不持律，滔滔不坐禅。酽茶两三碗，意在钁头边。,2
Tang,本净,善恶二根不实偈,善既从心生，恶岂离心有。善恶是外缘，于心实不有。舍恶送何处，取善令谁守？伤嗟二见人，攀缘两头走。若悟本无心，始悔从前咎。,2
NanBei,王籍,入若邪溪诗,艅艎何泛泛，空水共悠悠。阴霞生远岫，阳景逐回流。蝉噪林逾静，鸟鸣山更幽。此地动归念，长年悲倦游。,1
Song,方大琮,寄题董宰读书轩,坐衙弹琴和且平，退衙读书锵有声。琴声书声两相和，和气散作花满城。示知言游不可作，雅俗二者难兼行。曩余不敏坐此处，轩窗尘土安有名。堂前薇花寂寂笑，此殆文吏非书生。君非异人何能尔，吏事不废心转清。牒纷案聚判笔走，庭空吏散诗句成。尝闻欧公居夷陵，日讨故牍翻研精。金陵宰鄞政习礼，天津客已愁鹃鸣。怀哉尹君志古道，请把此案为商评。,3
Qing,王大铠,桃花鱼,不知鱼之乐，但觉桃花香。桃源问津者，从此多渔郎。,6
Yuan,李冈,立秋前一日。与田郎中同宿。（禄生）,月出四山静，虫鸣一院空。人间犹夏夜，天上已秋风。兰叶露华白，花畦烟彩红。迢迢湖海梦，今夕与君同。,4
Yuan,白文宝,洪武四年。驾行长湍。拜献主上殿下,春闰三月岁辛亥，我王驾行古湍州。大人密辅有深意，畅叙从前堙郁愁。汉江石壁号险渎，千年胜迹至今留。圣祖陈兵亦过此，又是岳降生韩侯。龙驾浮桥击玉辂，凤笙龙管兼棹讴。汉时不独祀河边，投谒山陵心所先。耆英文武在从列，朱幩万马连锦鞯。回车歌吹近郊坰，城中父老来相延。天颜一顾卷翠幕，命开大射登俊贤。驾前虎贲皆少年，张弓发矢百步穿。个中两雄金与李，精力拔萃何翩翩。天厩飞龙障玉鞍，辍赐拜受光班联。冢相感激爱所钟，遥望近谢泪如泉。腐儒忽亿从毅庙，和进清平拟谪仙。赐马拜职紫薇郎，今看盛事愧如前。况蒙君恩八两府，年将七十叨执鞭。冀与同僚报归美，献诗鸟付汗青传。,4
Song,可旻,其五,鹦鹉频伽知几只。音声和雅鸣朝夕。演畅五根并五力。令人忆。心飞恨不身生翼。从是西方十万亿。山长水远谁人识。唯是观门归路直。真消息。坐澄劫水琉璃碧。,3
Yuan,李溥光,鹞儿岭,摵摵寒沙投马蹄，萧萧胡吹袭春衣。冰坚石齿河声断，霜落川牙树影稀。长路几经行客老，青山长见白云飞。何时还却行缘债，卓个茅庵冷翠微。,4
Tang,王易从,临高台,汉主事祁连，良人在高阙。空台寂已暮，愁坐变容发。汎艳春幌风，裴回秋户月。可怜军书断，空使流芳歇。,2
Yuan,李序,曲江芙蓉歌,绿波夭矫如龙尾，河汉英英拂云起。紫云楼下花映人，摇荡香风十馀里。妖魂照夜春欲语，白玉容华旧丝缕。秦川望月锦绣纹，桂楫兰舟凤箫女。紫云头上飞鸟过，朱兰半折空嵯峨。怨红落粉生微波，芳华欲揽愁不歌，云裳绮袂风露多。,4
NanBei,刘孝绰,东林寺诗,月殿耀朱幡，风轮和宝铎。朝猿响梦栋，夜水声帷箔。,1
Song,王韶,南城,南城古要地，险隘接闽区。国家建昌垒，镇守东南隅。,3
NanBei,王微,黄连赞,黄连苦味，左右相因。断凉涤暑，阐命轻身。缙云昔御，飞跸上旻。不行而至，吾闻其人。,1
Yuan,任士林,八月十五夜对月,客路惜年年，中秋月自圆。正怜儿女侧，不共弟兄前。老去一丘壑，人生二顷田。兹游谅何事，清影未能眠。,4
Yuan,王祯,乔扦,江乡新霁稻初收，缚竹为扦可寄留。白水有时深鼎足，黄云随意挂叉头。丰年有象居人喜，滞穗无遗寡妇愁。稼事毕时仍有用，不妨场圃作量筹。,4
Yuan,雅琥,汴梁怀古,花石冈前麋鹿过，中原秋色动关河。欲询故国伤心事，忍听前朝皓齿歌。蔓草有风嘶石马，荆榛无月泣铜驼。人间富贵皆如梦，不独兴亡感慨多。,4
Yuan,吴昌龄,赚煞尾,你若有十分的至诚心。我怕没九转丹相送。陈世英云：小生来年八月十五日。专候仙子来也。正旦唱：到来年又怕你八月中秋事冗。陈世英云：既蒙仙子相许。小生怎敢负了此心。但仙子虽同织女。小生非比牵牛。怎么也要一年一会。做这般老远的期约也。正旦唱：那七夕会牛女佳期你可也休卖弄。陈世英云：仙子若果有心于小生。便不到的来年。怕甚么那。正旦唱：我则怕六丁神告与天蓬。陈世英云：那六丁总是天上神位。料仙子也不怕他。正旦唱：更怕的是五更钟。催别匆匆。只落的四眼相看泪珠涌。陈世英云：仙子。您直恁般慌速。便再停止一会儿也好。正旦唱：兀的不三星在东。陈世英云：仙子此一去。休忘了今宵欢会也。正旦唱：正照着俺二人情重。一般潇洒月明中同二旦下。,4
Song,孔夷,惜馀春慢/选冠子,弄月馀花，团风轻絮，露湿池塘春草。莺莺恋友，燕燕将雏，惆怅睡残清晓。还似初相见时，携手旗亭，酒香梅小。向登临长是，伤春滋味，泪弹多少。因甚却、轻许风流，终非长久，又说分飞烦恼。罗衣瘦损，绣被香消，那更乱红如扫。门外无穷路岐，天若有情，和天须老。念高唐归梦，凄凉何处，水流云绕。,3
Tang,王硕,和三乡诗,无姓无名越水滨，芳词空怨路傍人。莫教才子偏惆怅，宋玉东家是旧邻。,2
Ming,王褒,寄唐进士震,我忆京华侣，经年意若何。别深乡思减，客久物情多。淡月回银烛，疏钟带玉珂。青云如可及，倾盖一相过。,5
Song,毛直方,其二,呼儿买米得新粳，渔村且喜见秋成。今朝尝新莫草草，好钓鲈鱼来煮羹。,3
NanBei,刘义恭,诗,大明总神武，乘时以御天。金牒封梁甫，玉简禅岱山。,1
Ming,王达,南林南渚图,石苔凝绿上松根，前辈空留翰墨存。寂寞云林堂下路，一峰残雨映孤村。,5
Yuan,沈贞,其五 太湖神,波震荡兮具区，既底定兮奠神之居。芙盖兮菱车，导翠鼋兮文鱼。神之来兮孰俱？后子皮兮前灵胥。与神游兮湖之浒，冲风息兮极浦。有倡兮妙舞，有冽兮清酤。神饱聿归兮或返而顾，灌吾田兮受神之祜。,4
Song,元绛,送梵才大师归天台,责重忧多两鬓斑，十年长梦赤城山。何时得似净名子，漱石眠云恣意閒。,3
Ming,王庭,闺思,阑干十二曲，日夕倚长思。只有罗衣伴，秋风是旧时。,5
Ming,王祯,出平凉寻故人,穷塞凉州是，吾今出更西。峡深昏白昼，剑在耀青霓。畏色生危巘，吟情乱急溪。故人千里外，有酒慰羁栖。,5
Qing,毛澄,其三,冤气黑云横，苍茫七百城。营空中夜徙，垄废去年耕。抱珥天常晕，生毛日不明。秋风吹木叶，送作鼓鼙声。,6
Ming,王泰际,咏西府海棠和韵,烂漫春寒丰格殊，玉堂明烛夜踟蹰。不烦梦见昌州守，浪拟将无金谷珠。睡未足来情自可，红当瘦矣雨何须。君家枝叶多名士，邢尹低昂世所俞。,5
Tang,王坚,句,良宰多忧悯，虔诚谒庶神。,2
Yuan,吾丘衍,其三,汉界踰铜柱，蛮邦近越裳。远行随使节，蹈海及殊方。鴃舌劳重译，龙波极大荒。异书君已著，未许剑埋光。,4
Qing,孔继宣,荔枝词 其一,绿衣微掩石榴裙，絮劈红棉似十分。何处梨园翻法曲，一枝香艳对斜熏。,6
Tang,任翻,春晴,楚国多春雨，柴门喜晚晴。幽人临水坐，好鸟隔花鸣。野色临空阔，江流接海平。门前到溪路，今夜月分明。,2
Yuan,王祯,篮,卖花檐上两相宜，斸药山前屡挈归。何似采桑盛叶好，是中还有绮罗衣。,4
Qing,方鼎锐,关帝庙联,日丽重宵，天上万家城阙；云开半岭，眼中武帝旌旗。,6
Qing,孔祥霖,济南道中,背指斜阳暮，长途觅短吟。树闻蝉韵急，泥没马蹄深。烟暝团遥野，磷青认远林。新秋凉一味，罗袖未能禁。,6
Ming,丘霁,其二,碧空如水共茫茫，一片孤城倚大荒。北控胡夷关塞远，东通王贡海天长。欣逢治化隆千古，那有才贤滞一乡。菲薄曾将三策献，许摅忠荩答明王。,5
Ming,文嘉,首夏寒玉亭有怀伯起,春去绿阴成，犹闻春鸟鸣。雨滋庭草色，风度壁琴声。静里流光转，愁中白发生。偶来成独坐，念尔若为情。,5
Tang,丘为,幽渚云,漠漠云在渚，无心去何从。青连晚湖色，澹起秋烟容。渡水上下白，归山深浅重。来为巫峡女，去逐葛川龙。勿为长幽滞，当飞第一峰。,2
Qing,王鸿绪,赠萧芷崖,小筑幽居碧草扃，云溪淡淡水泠泠。风流雅托《梓人传》，丘壑应垂处士星。若菊有情堪独把，江篱无怨为谁醒？高山更入朱弦调，可许巢由洗耳听。,6
Qing,丁炜,病起示舍弟韬汝,三秋卧病叹支离，冷雨幽窗祇自悲。换得衰颜惊鹊镜，移来废砚触蛛丝。暂抛世累钟残后，顿起乡心叶落时。莫道身慵生事减，池塘犹示惠连诗。,6
Qing,王丹林,乾斋再赋白楼花重和,亚水仍宜晓涨时，似无姿处最多姿。融融和露逢三月，皎皎临风见一枝。缟袖未依秦隐士，蕊宫休遇汉偷儿。红尘拂面何曾染，枉赋刘郎紫陌诗。,6
Yuan,余诠,送张德常之松江判官,万汇涵濡雨露中，百年文物倏飘蓬。鲈鱼独擅吴中美，骥足宁如冀北空。肝胆几时酬楚国，里闾从此变王风。吴淞江水秋无底，好与使君襟抱同。,4
Qing,王夫之,南中霜降,北候怀青女，南飙拂白蘋。墟烟深漠漠，江草故鳞鳞。翠袖寒犹薄，黄华泪已新。炎洲无限橘，谁与寄湘津。,6
Yuan,王艮,赠柯敬仲博士,与子浮沈三十载，归来文采更风流。虚名聊尔或见录，尤物移人何足留。说剑谈玄皆外慕，买田筑室是良谋。眼花耳热争意气，泯灭无闻同一沤。,4
Yuan,朱清,瓜桥竞渡,东吴霸业已成然，渡口瓜畦泽未乾。为问曩时仙在否，何堪云树鹤蹁跹。,4
Song,令狐揆,句,借书离近郭，冒雪渡寒溪。,3
Ming,永瑛,秋浦,白露下蒹葭，秋汀尚有花。数峰回晚色，一雁落寒沙。菰熟供炊具，鲈肥上钓槎。月明吹笛去，隔水是渔家。,5
Yuan,甘泳,夜坐,林风自潇潇，山雨时洒洒。丈夫七尺躯，地炉使吾矮。,4
Ming,包节,临淮遇雪赠刘渐斋侍御谪居,白简彤庭几抗章，一麾铜墨便为郎。关门变柳犹飞雪，县郭无花只避霜。云接楚山聊隐吏，地临淮海旧兴王。可应禁闼违长孺，帝念中都是沛乡。,5
Yuan,陈以仁,拜西山真文忠公,仰止西山翁，千载祀不绝。文章立准绳，青史施名节。世降风俗薄，人心多诡谲。遗像俨如生，再拜怀先哲。,4
Ming,文益成,东阁漫吟,半壁残灯睡不成，客怀何事郁难平。施为未效青年志，镇禦徒劳白首情。长乐疏钟风数点，故园归梦月三更。晓来忽忆沧洲趣，正是芦花雪满程。,5
WeiJin,赵整,其二,北园有一树，布叶垂重阴。外虽饶棘刺，内实有赤心。,0
Yuan,李序,其四,亭前月色散斜曛，林外滩声隔岸闻。碧浪有烟浑似雪，青天如水不生云。风吹白露千崖耸，秋映银河两派分。吹断紫箫闻鹤过，空中疑是玉宸君。,4
Ming,卜大同,楚中思归,久欲辞尘网，拂衣返故庐。水田原不薄，茅屋亦堪居。五斗何为者，三湘安所如。勾留犹未去，岂羡武昌鱼。,5
Ming,王溱,其三,仙洞留岩阿，望之阻且赊。嘉树来孤鹤，幽草抽繁芽。群山不可招，中怀寄瑶华。岁月销容颜，譬彼三春花。人生不努力，衰落同咨嗟。吕子玉堂仙，昔游怀已嘉。携我再游衍，白日千峰斜。大道以为期，吾将卧烟霞。,5
WeiJin,孙绰,情人碧玉歌二首 其二,碧玉破瓜时，相为情颠倒。感郎不羞赧，回身就郎抱。,0
Ming,王以悟,题徐工部节孝册二首 其一,天祸东扬日，孝儿独有名。丹心青史在，九死一毛轻。挝鼓声争烈，服砒意更倾。令人思蔡顺，厚遣赤眉营。,5
Tang,何坚,除授太学国子监司籍之职因赋,九重天子重英豪，御殿传恩赐绿袍。乐道直欲学商尹，致君恒切佐唐尧。琼林日照宫花灿，金榜风摇姓字高。幸荷召颁入太学，相期联步觐天朝。,2
Yuan,周文质,雪里梅,谢天地共神祇。猛犹豫转疑惑。我是汉武帝臣僚，这的是单于王五榖，我怎肯拿将来便吃。,4
Ming,史监,其五,悬崖峭壁势凌虚，中有金仙遁迹居。天近星河常掩映，云深草木自扶疏。六时花雨含香落，五夜神光带月舒。绝顶登临飞鸟外，一声长啸海天馀。,5
NanBei,吴均,入关,羽檄起边庭，烽火乱如萤。是时张博望，夜赴交河城。马头要落日，剑尾掣流星。君恩未得报，何论身命倾。,1
Yuan,大食哲马,题赵彦徵画赤骥一匹,太守旧图如璞玉，拾遗新画抵南金。玉骢已向天闲老，赤骥犹怀万里心。,4
Ming,王履,卧玉泉院前亭上,危石戴修亭，流泉面面声。便从深樾底，闲趁好风清。支体虽攒聚，精神正杳冥。籧篨知此意，陪到日西倾。,5
Yuan,王奕,题焦山吸江亭,甲子三千六百期，此山崒嵂起何时。雄吞海渎金狮子，霸断吴门铁犍儿。水镜照空三国恨，浪鼋撞破六朝悲。后来尽有无穷事，留与他年再赋诗。,4
Tang,田娥,句,春至偏无兴，秋来秪是眠。,2
Yuan,僧希陵,送人归山中歌,青山兮欲归，不可得兮褰衣。驾玄豹兮骖赤狸，云冥冥兮风飞。独偃蹇兮世路，宁容与兮溪湄。泉涓涓兮石齿齿，君不归兮何为。,4
Yuan,周必达,题扉上,海角愚夫不自斟，妄起关中逐鹿心。命运由来非力致，项羽英雄亦就擒。,4
Qing,王启蕃,挽郭嵩焘联,偕先子月桂齐攀，五十年伯仲往还，惨忆林泉陪晋国；为荩臣星轺出使，九万里声名洋溢，愁看中外悼汾阳。,6
Qing,王鹄,游西山,劳生何日出尘鞿，同上西山揽翠微。九曲亭前斜照落，万松岭外一僧归。江声浩浩鹤东去，槲叶萧萧风乱飞。名士英雄俱已矣，祇余禅榻静相依。,6
Tang,白元鉴,瀑布,飞瀑下幽壑，令人梦寐清。秋山匹练净，寒谷万珠明。映日添霞色，迎风作雨声。潺湲听莫厌，时得涤幽情。,2
NanBei,朱超,咏镜诗,折药须自插，不用暂临池。当由可怜面，偏与镜相宜。安钗钏独响，刷鬓袖俱移。唯馀心里恨，影中恒不知。,1
Tang,无名氏,其四,巢阁方瞻凤，鸣郊忽酬麟。六宫悲晏驾，四岳罢来巡。玺绶传当璧，河山委大臣。自伤蒲柳质，不得扈龙輴。,2
Qing,于东昶,花除夕重举洛如吟社,欣逢明日是花朝，胜赏依然属我曹。检点旧人成悼叹，琢磨新句易萧骚。未妨桥畔时行药，何处山中好种桃。邂逅浮生怜此会，莫辞坚坐醉金舠。,6
Qing,王士祯,题翰林院壁用东坡清虚堂韵,院门晨开埽积沙，秋风猎猎云衙衙。井泉百丈彻骨泠，干霄老树青无花。男儿读书慕中秘，蓬瀛旧拟神仙家。何为到此转愁寂，宦况萧瑟如寒鸦。纷华不异草头露，薰燄一似霜前葩。荣名中人等虮虱，麻姑鸟爪不可爬。先生相士先器识，品第别若鸿渐茶。欲驱驽骀步天驷，王良挟策不忘挝。前贤无数此成就，小儒后来胡叹嗟。敝裘羸马自神王，轩轩暗室开朝霞。,6
Song,仙村人,春日田园杂兴,芳草东郊外，疏篱野老家。平畴一尺水，小圃百般花。青箬閒耕雨，红裙斗采茶。村村寒食近，插柳遍檐牙。,3
Song,王珉,还靖师草屦,跣足山行践绿芜，道人应念我崎岖。还将达磨西归履，暂作王乔羽化凫。为爱轻松宜踏石，更怜萧洒胜联珠。还君旧物君收取，认得拖泥带水无。,3
Ming,丁熿,简报闵希中,半尺龙蛇字，南蛮八载馀。肉身苏属国，魂气屈三闾。父母岂忘子，旻天斯鉴余。寻常儿女恋，耻上达人书。,5
Ming,王永积,洛社八景 其一 池边涤砚（咏涤砚池）,千载兰亭迹，空留砚石存。时来洗残墨，付与细鳞吞。,5
Qing,牛焘,消夏,花影墙高下，溪声舍北南。急蝉风堕响，哺燕雨留喃。午梦醒犹恋，晨浇薄亦酣。湖山遥伴我，相对胜清谈。,6
Ming,元士容,次赠赵重峰（庚寅）,襟怀洁玉与清冰，客里高楼喜共登。草屋徒能赍忼慨，朝端恨未弹模棱。羁愁到处君无赖，樽酒相逢我有朋。多谢寄诗情郑重，琼投瓜报愄何称。,5
Yuan,沈禧,风入松 壁间画松,白云堆里奋苍虬。横亘洞庭秋。掀髯舞爪何狞恶，峥嵘势、抉石崩流。飞入君家栏槛，满堂风雨飕飕。须臾烟雾漠然收。幻出老松揪。谁濡墨汁传神妙，森森露、铁戟戈矛。对此翠涛银浪，也胜瑶岛沧洲。,4
Yuan,朱思本,清明后四日红梨花开用明字韵赋诗一章奉邀虞李二学士以践看花之约玄德真人且属和矣学士竟不至又六日风雨大作花已委地依韵再赋一章呈玄德真人并简二学士,霞卷云舒映树明，花如妩媚向人倾。仙翁染翰饶诗兴，学士停骖傲物情。有限光阴春事老，无端风雨莫愁生。明朝扫地红英遍，却待寻芳出凤城。,4
Ming,王鏊,早起,纸窗斜漏白，暗室未全明。庭树鸟争噪，邻家鸡独鸣。四墙犹鼾睡，壮志独潜惊。万古一昏晓，淹留何所成。,5
Tang,僧栖蟾,再宿京口禅院,滩声依旧水溶溶，岸影参差对梵宫。楚树七回凋旧叶，江人两至宿秋风。蟾蜍竹老摇疏白，菡萏池乾落碎红。多病支郎念行止，晚年生计转如蓬。,2
Yuan,王丹桂,步云鞋 本名软翻鞋赠玄真观单姑等献履鞋,幸遇教风开。和气洽吾怀。玄真清众总仙才。志谦和、恭顺垂慈惠，殷勤献，步云鞋。妙手巧剜裁。珠宝砌双腮。一回朝礼蹑坛台。待他年、真行真功满，超尘世，赴蓬莱。,4
Qing,丁㷆,游鹦鹉山谒太和宫,参岳分形气象尊，千峰如画拥天门。玉虚金殿香风满，仙葆神旗彩雾屯。带雨松杉凌汉碧，呼晴鹦鹉向人喧。到来欲问丹丘诀，羽客冥心未肯言。,6
Qing,牛焘,白沙村,平楚望苍茫，寒云接大荒。雪融泉喷玉，沙净夜流霜。草色先秋碧，松声带月凉。丛林多古刹，喧梵自西方。,6
Qing,方大猷,满江红 和门伯梁愁眉居韵,甚日归来，轩隈嵓曲。有鸣琴在室，好花环屋。列岫墙头妆翠髻，流泉槛外飞苍玉。为喜临、名帖种芭蕉，和天绿。殊清傲，寒于菊。怜孤挺，亭于竹。任茗酣棋战，胜荣输辱。静里抛它尘世想，闲中饱得烟霞足。趁无人、到此饮千杯，离骚熟。,6
Tang,白行简,夫子鼓琴得其人,宣父穷玄奥，师襄授素琴。稍殊流水引，全辨圣人心。慕德声逾感，怀人意自深。泠泠传妙手，摵摵振空林。促调清风至，操弦白日沈。曲终情不尽，千古仰知音。,2
Yuan,王实甫,中吕粉蝶儿,山势崔巍。倚晴岚数层金碧。照皇都一片琉璃。端的个路盘桓。山掩映。堆蓝叠翠。俺这𥚃伫立丹梯。则见那广寒宫在五云乡内。,4
Ming,王懋明,春日怀金陵旧游六首 其一 神乐观,仙观青门外，尝从金马过。桃花霞际吐，黄鸟日边歌。晚酌醒池水，春衣暖径莎。自闻清乐后，长使梦云和。,5
Ming,丁鸿阳,题梅湾春晓,扶桑旭日射朝霞，春入疏梅瘦影斜。一自星龛依雪窦，只今错认是昙花。,5
Ming,王应鹏,送王廷直,一别青山二十年，白云长在草堂前。晓辞双阙东风里，夜见繁星北斗边。花鸟夹堤春似织，江湖一艇水如天。诗成为送王摩诘，烟雨深桑入辋川。,5
Yuan,甘复,野中别友,获竟原野旷，犊行秣长陂。远峰夕照尽，孤鸟西飞迟。天风泛高雾，烟树含尉滋。故友适相见，离居惊鬓丝。素怀未及展，惆怅临路岐。彼此各寄寓，东西会何时。岁晚霜霰盛，勖君松柏姿。,4
NanBei,刘骏,登作乐山诗,修路轸孤辔，竦石顿飞辕。遂登千寻首，表里望丘原。屯烟扰风穴，积水溺云根。汉潦吐新波，楚山带旧苑。壤草凌故国，拱木秀颓垣。目极情无留，客思空已繁。,1
Ming,文益成,与客登毗卢峰,怀想蓬莱知几龄，如今始得见真形。撑天玉岫千年白，满洞琪林四节青。玄鹤长栖成佛岳，丹书犹在述郎亭。逢君更上毗卢望，山海茫茫思渺冥。,5
Ming,王履,百尺撞,撞义未能搜，风裾不少留。罅延孤客步，级伴堕魂愁。杳树披云动，幽泉学璺流。自嗤如此险，閒处也还偷。,5
Song,方梓,吴仲恭翠微楼九日落成和谢皋羽,新楼招乐偶今朝，与客登临四望遥。竹日晖晖侵酒斝，松风沥沥响诗瓢。横烟曲径樵初过，落鹜空江叶正飘。看取他年欹醉帽，还思簪菊旧垂髫。,3
Ming,丁寿岗,次吉城韵 其一,行到雄城里，投闲似逸民。悠扬春意满，浩荡客怀新。日忆苍龙阙，长思白发亲。无缘慰羁况，杯酒且逡巡。,5
Ming,王梅,登滁州城,淮北淮南节候同，荒台无限北来鸿。初怀短梦青山外，倦倚高城夕照中。云树不堪连海岱，商歌何处起秋风。横塘寂寂蘋花老，欲采寒香荐醉翁。,5
Yuan,白朴,水龙吟,采云萧史台空，洞天谁是骖鸾伴。伤心记得，开元游幸，连昌别馆。力士传呼，念奴供唱，阿郎吹管。怅无情一枕，繁华梦觉，流年又、暗中换。邂逅京都儿女，欢游遍、画楼东畔。樽前一曲，余音袅袅，骊珠相贯。日落邯郸，月明燕市，尽堪肠断。倩丹青细染，风流图画，写崔徽半。,4
Ming,方九叙,涉江采芙蓉,六月江南天，家家出采莲。并舟青雀近，分歌绿水连。看花误是面，摘叶戏成钿。夕阳归渡口，更觉晚妆鲜。,5
Ming,王谷祥,秋葵,玉儿本来洁，新妆不爱浓。秋风罗袖薄，飘飘若为容。,5
NanBei,谢灵运,晚出西射堂诗,步出西城门，遥望城西岑。连鄣叠巘崿，青翠杳深沉。晓霜枫叶丹，夕曛岚气阴。节往戚不浅，感来念已深。羁雌恋旧侣，迷鸟怀故林。含情尚劳爱，如何离赏心。抚镜华缁鬓，揽带缓促衿。安排徒空言，幽独赖鸣琴。,1
WeiJin,陆机,君子行,天道夷且简，人道险而难。休咎相乘蹑，翻覆若波澜。去疾苦不远，疑似实生患。近火固宜热，履冰岂恶寒。掇蜂灭天道，拾尘惑孔颜。逐臣尚何有，弃友焉足叹。福钟恒有兆，祸集非无端。天损未易辞，人益犹可欢。朗鉴岂远假，取之在倾冠。近情苦自信，君子防未然。,0
Ming,叶颙,送应空谷上人游吴寻师仆于湖山泉石有畴昔之好末章故及之 其一,远近西湖路，高低释氏宫。猿啼青嶂月，潮落碧江风。钟鼓残阳外，楼台烟雨中。挑包明日去，回首白云东。,5
WeiJin,曹丕,黎阳作诗三首 其三,千骑随风靡，万骑正龙骧。金鼓震上下，干戚纷纵横。白旄若素霓，丹旗发朱光。追思太王德，胥宇识足臧。经历万岁林，行行到黎阳。,0
Tang,李旦,戏题画,唤出眼，何用苦深藏。缩却鼻，何畏不闻香。,2
Yuan,宋本,其四,形势全燕拥地灵，梯航万国走王城。狗屠已仕明天子，牛相宁知别太平。玄武钩陈腾王气，白麟赤雁入新声。近来朝报多如雨，不见河南召贾生。,4
Song,毛滂,和王宣义买菊栽二首 其一,秋风有好色，寄在菊花团。弛担知新主，临池得细看。金房迎日秀，玉露作香寒。独负东篱意，年来漉酒乾。,3
Yuan,宋禧,胡氏斗室,一室从渠小，能容何限人。孰知江海客，不怪往来频。紫竹长年好，黄花腊月新。我来时一饭，避地作东邻。,4
Ming,方辂,贞妇,诗诵柏舟吟，琴弹别鹤音。春来秋自去，宁肯负初心。,5
WeiJin,成公绥,五言诗,谁谓鬼无知，杜伯射宣王。,0
Tang,朱湾,九日登青山,昔人惆怅处，系马又登临。旧地烟霞在，多时草木深。水将空合色，云与我无心。想见龙山会，良辰亦似今。,2
Ming,王立道,其二,习静因成癖，春来常闭关。山人留药去，稚子借书还。读传希高士，攻辞愧小山。犹牵青琐梦，供奉紫宸班。,5
Yuan,李谷,春雨 其一,好雨时能至，幽人夜不眠。亩钟膏土脉，薪桂湿厨烟。燕垒低初补，花房重倒悬。为农岂难事，吾又负今年。,4
Tang,宋雍,春日,轻花细叶满林端，昨夜春风晓色寒。黄鸟不堪愁里听，绿杨宜向雨中看。,2
Tang,元希声,其三,道心惟微，厥用允塞。德辉不泯，而映邦国。静以有神，动而作则。九皋千里，其声不忒。,2
Yuan,田锡,过东坡坟,富贵一场春夜梦，文章万斛冷云泉。英魂返却眉山秀，依旧春风草木天。,4
Ming,僧文贞,秋夜,露气夜凄迷，空庭络纬啼。被他风引去，忽过竹门西。,5
Yuan,伯颜,过豫章,舣棹沧洲外，行行入故城。楼台空旧迹，门巷半新名。盛学谁从说，明身只自惊。惟看徐孺子，千古有馀清。,4
Yuan,王钝,雪中忆旧岁,匝地彤云玉屑霏，园林无处不芳菲。逋仙兴在梅花老，谢女才高柳絮飞。山市冷迷樵子径，江村寒压钓翁矶。却思去岁文园醉，半夜醒来尚着衣。,4
Qing,丁锡庚,其四,炊烟吹逐暮云飞，茅舍村村未掩扉。莫道田家无乐事，插秧人傍钓鱼矶。,6
WeiJin,应玚,灵河赋 其一,咨灵川之遐原兮，于仑昆之神丘。凌增城之阴隅兮，赖后土之潜流。衔积石之重险兮，披山麓而溢浮。蹶龙黄而南迈兮，纡鸿体而因流。涉津洛之阪泉兮，播九道乎中州。汾澒涌而腾骛兮，恒亹亹而徂征。肇乘高而迅逝兮，阳侯怖而振惊。有汉中叶，金堤隤而瓠子倾。兴万乘而亲务，董群后而来营。下淇园之丰条，投玉璧而沈星。若夫长杉峻槚，茂栝芬橿，扶流灌列，映水荫防。隆条动而清风，白日显而曜殊光。,0
Qing,毛莹,阮郎归 晚春偶兴,落花多半付东流。一分还逗留。闲寻鸥侣上兰舟。消除千斛愁。迟日暖，晚风柔。尊前小十洲。箧中剩有鹔鹴裘。权将充杖头。,6
Ming,王重师,赠幕史粹公罢政归钓鳌台,秋风吹动越江蘋，鳌海初归解绶人。十载已承丹阙宠，一竿闲与白鸥邻。宦途久历怜腰折，烟水长耽乐性真。况有亭台遗址在，不妨萧散谢红尘。,5
Qing,方还,少年行,不解《阴符》与《六韬》，似知名姓五陵豪。此身未识为谁用，慷慨长歌看宝刀。,6
Yuan,李裕,送崔弘道尹沅江,几日沅江去，今朝别远人。吏曹多任法，令尹亦勤民。峡树烟中远，湘波雨后新。野人怀善政，露冕看行春。,4
Tang,王鲁复,句,清泉绕屋澄心远，曙月衔山出定迟。,2
Yuan,王仲文,混江龙,今日个孩儿每成人长大。我看的似掌中珠怀内宝怎做的眼前花。一个学吟诗写字。一个学舞剑轮挝。乞求的两个孩儿学成文武艺。一心待货与帝王家。时坎坷。受波查。且浇菜。且看瓜。且种麦。且栽麻。尽他人纷纭甲第厌膏粱。谁知俺贫居陋巷甘粗粝。今日个茅檐草舍。久以后博的个大纛高牙。,4
Tang,吕令问,掌上莲峰赋附歌,苔至滑兮石无踪，道不可得，仙不可逢。傥赐一丸生羽翼，愿轻举于三峰。,2
Yuan,危素,送张幼初之京,振衣鸣玉上青霄，银汉清秋转斗杓。北阙飞龙天杳杳，南云归雁路迢迢。朝登华岳风生腋，夜饮滦河月入瓢。水竹清虚好真馆，刘安有赋为相招。,4
NanBei,释智藏,奉和武帝三教诗,心源本无二，学理共归真。四执迷丛药，六味增苦辛。资缘良杂品，习性不同循。至觉随物化，一道开异津。大士流权济，训义乃星陈。周孔尚忠孝，立行肇君亲。老氏贵裁欲，存生由外身。出言千里善，芬为穷世珍。理空非即有，三明似未臻。近识封歧路，分镳疑异尘。安知悟云渐，究极本同伦。我皇体斯会，妙鉴出机神。眷言总归辔，回照引生民。顾惟惭宿植，邂逅逢嘉辰。愿陪入明解，岁暮有攸因。,1
Yuan,甘瑾,赠人戍襄阳,汉水荒城外，频年汗马场。舟车通馈饷，部曲杂耕桑。幕府文书暇，烽楼警逻长。山公有爱将，日醉习池旁。,4
NanBei,柳镇,题所居斋柱诗,江小不久计，要适暂居心。况念洛阳士，今来归旧林。,1
Song,王亿之,高阳台,双桨敲冰，低篷护冷，扁舟晓渡西泠。回首吴山，微茫遥带重城。堤边几树垂杨柳，早嫩黄、摇动春情。问孤鸿，何处飞来，共唤飘零。轻帆初落沙洲暝，渐潮痕雨渍，面色风皴。旅思羁愁，偏能老大行人。姮娥不管征途苦，甚夜深、尽照孤衾。想玉楼，犹凭栏干，为我销凝。,3
Tang,令狐楚,从军词五首 其一,荒鸡隔水啼，汗马逐风嘶。终日随征旆，何时罢鼓鼙。,2
Ming,尹根寿,次德连上人轴中韵,寂寞谁相问，斜阳下夕棂。那堪愁鬓白，长忆故山青。紫闼犹通籍，玄亭独抱经。春来思访汝，丈室不须扃。,5
Yuan,王行,次韵高季迪见寄,廿载谁询独处情，翛然江郭养馀清。老颜照水同梅瘦，短发临风斗雪明。寒雁联行轻落渚，晚鸦结队远归城。匆匆岁暮相思切，又辱沙塘折简行。,4
NanBei,王韶之,宋四厢乐歌廿首 其七 王公上寿歌①,献寿爵。庆圣皇。灵祚穷二仪。休明等三光。,1
Ming,丘浚,挽伏羌伯,一代知名将，三边屡建功。帝怜何力义，人比𥞒侯忠。异鸟鸣牙上，盘蛇堕镜中。九原终不作，大树起悲风。,5
Yuan,王圭,送吴止水总管入燕,西风万里送长镳，木落天高秋寂寥。季子贤名闻上国，望之雅意在中朝。燕台此日千金骏，汉署当年七叶貂。圣代忧时须共理，一麾江海莫辞遥。,4
Yuan,周密,胡月江书堂,水西云北外，诗屋柳阴阴。小卷编唐宋，危冠讲古今。跛驴乘浅醉，老鹤伴孤吟。门外虽车马，游尘自不侵。,4
Ming,王猷,海上受降（时崇祯元年正月也） 其一,白浪兼天春渺茫，降旗一片水云张。直凭青帝行新令，便系长鲸莫跳梁。天净帐开悬海月，潮平弓挂在扶桑。从今高坐安澜上，快睹朝宗百谷王。,5
Yuan,吴荃,洞庭秋望,洞庭遥在天之东，放歌濯足秋正中。君山倒蘸翠螺湿，湖水直与银河通。一点两点沙鸟白，千树万树霜叶红。美人娟娟隔秋水，目极万里双飞鸿。,4
Yuan,释若舟,题郭天锡青山白云图,万叠青山万叠云，水边烟树隔孤村。依稀南岳峰头住，茅屋三间独掩门。,4
NanBei,费昶,采菱曲,妾家五湖口，采菱五湖侧。玉面不关妆，双眉本翠色。日斜天欲暮，风生浪未息。宛在水中央，空作两相忆。,1
Ming,王庭,对月,光阴自徘徊，迢遥与愁接。照见西林秋，疏疏落寒叶。,5
Yuan,僧行端,山房自述,故园归路隔天涯，绝顶閒房且寄家。翻罢贝多山月上，一棚花影漾袈裟。,4
Yuan,成廷圭,六月八日,世事今如此，吾生可奈何。海东仍盗贼，颍上复干戈。苦雨朝逾急，阴风夜转多。白头无寸策，对酒独悲歌。,4
Song,毛珝,己酉客淮,烽燧春尤急，人才叹寂寥。恨无黄石略，难致碧幢招。守堑宵仍甲，防城晓未桥。又传经一雪，残哨亦萧萧。,3
Ming,尹棨,宁波堂,华夷区域此横分，大浸稽天瘴雾熏。铜柱威声无战伐，金城方略重耕耘。丽谯直压龙王窟，列镇平临马岛云。最是龟船旧制度，居人犹说李将军。,5
Yuan,汪泽民,游龙兴寺和綦母潜著作韵,古寺依城市，幽寻一扣扉。劫馀房相石，世授祖师衣。金像炉烟暗，祗园树影微。嚣尘暂时远，阛阓马如飞。,4
Ming,王锡爵,其二 飞兔,白沟昔合围，龙驾忽三易。不成玄武阵，宁标飞兔迹。髵䰄渍血汗成珠，此时七萃纷前驱。即今宛马西来道，试看茫茫白沟草。,5
Qing,王錞,定边杂咏 其一,紫塞推岩邑，乌延托宦游。星连西极迥，月寄北庭愁。万里沙飞雨，千山雪酿秋。非衔操割命，肯向此淹留。,6
WeiJin,张载,诗,太谷石榴，木滋之最。肤如凝脂，汁如清濑。江南都蔗，张掖丰柿。三巴黄甘，瓜州素柰。凡此数品，殊美绝快。渴者所思，铭之裳带。,0
Qing,王芑孙,其六,有天无佛是回疆，俗祀祆神旧史详。七日阿浑同拜月，三年墨克去烧香。,6
Qing,丁瑜,昭君怨 秋闺,帘外秋声何早。染得叶儿黄了。泪湿倚栏杆。怯衣单。正是伤情时候。新恨浓浓如酒。好梦忽然惊。梦中莺。,6
Qing,丁田澍,其二,人海藏身懒出扃，养疴镇日卧空庭。静翻蠹简寻医术，闲伴蛩吟读道经。入幕凉飔秋摵摵，垂檐细雨夜泠泠。晓钟催去朝天客，过巷车声枕畔听。,6
Yuan,叶林,其二,石径春深叠古苔，洞天无钥为谁开。白云本是无心物，风趁松花作雨来。,4
Ming,史黄婉,游仙诗二首 其一,东皇夜宴水晶城，玉树琼葩相映明。鹤背坐看波底日，酒曛风细露华清。,5
Qing,王凤池,赤嵌城怀古,极目危城耸，流霞覆古垣。山溪何必问，风月祗堪言。时有寒鸦集，而无枥马喧。可知历数在，谁复解谋孙。,6
NanBei,陈暄,洛阳道,洛阳九逵上，罗绮四时春。路傍避骢马，车中看玉人。镇西歌艳曲，临淄逢丽神。欲知双璧价，潘夏正连茵。,1
WeiJin,缪袭,其九 平关中,平关中，路向潼。济浊水，立高墉。斗韩马，离群凶。选骁骑，纵两翼。虏崩溃，级万亿。,0
Tang,水神,霅溪夜宴诗① 其五,悲风淅淅兮波绵绵，芦花万里兮凝苍烟。虬螭窟宅兮渊且玄，排波叠浪兮沈我天。所覆不全兮身宁全，溢眸恨血兮徒涟涟。誓将柔荑抉锯牙之喙，空水府而藏其腥涎。青娥翠黛兮沈江壖，碧云斜月兮空婵娟。吞声饮恨兮语无力，徒扬哀怨兮登歌筵。,2
Yuan,白文宝,次镜浦台韵（存抚关东时）,何人诗接谢宣城，自觉高游不世情。美酒若空瓶屡卧，澄江如练句还成。得兼康乐登山兴，未必知章骑马行。月白鉴湖馀一曲，休官明日负休明。,4
Yuan,林景熙,寄郑宗仁,城南怀旧别，谷口寄春耕。野鹳巢云老，林僧管瀑清。养花疏石髓，炼药伏山精。见说孤灯雨，年来著易成。,4
Tang,元结,其六 将牛何处去,将牛何处去，耕彼西阳城。叔闲修农具，直者伴我耕。,2
Yuan,于立,玉山草堂以冰衡玉壶悬清秋分韵得悬字,芝草琅玕遍石田，采英撷秀入芳筵。白鱼作鲙明于雪，绿蚁倾樽吸似川。潭底行云秋共迥，檐间高树月初悬。山僧醉说无生法，金粟天花落满前。,4
Ming,方太古,玄墓山上方,危栏倦倚带斜阳，今夜禅床借上方。七十二山何处是，洞庭烟水正茫茫。,5
Qing,丁元照,宿离垢庵听泉,僧房秋寂寂，窗外响流泉。凉意侵孤枕，寒声警独眠。听来无昼夜，修到即神仙。我欲留长住，尘襟愧未湔。,6
Ming,叶宪祖,玉交枝,东床虚谎。赖周全依依洞房。一朝分袂多悽怆。怕担阁南国明珰向旦介：为博那。影中金马与玉堂先抛闪。目前凤枕和鸳帐。合：愿此去观花曲江。愿此去锦还故乡。,5
NanBei,徐陵,奉和咏舞诗（《诗纪》云。简文有咏舞诗。）,十五属平阳，因来入建章。主家能教舞，城中巧画妆。低鬟向绮席，举袖拂花黄。烛送空回影，衫传箧里香。当由好留客，故作舞衣长。,1
Tang,李峤,中宗降诞日长宁公主满月侍宴应制,神龙见像日，仙凤养雏年。大火乘天正，明珠对月圆。作新金箧里，歌奏玉筐前。今日宜孙庆，还参祝寿篇。,2
Ming,王心一,上太行,驱车上太行，山顽无奇石。逶迤有千盘，石磴转偪侧。譬如摩空鸟，渐与青云迫。俯见苍崖间，春花间红白。山家爱尺土，纵横界如画。上有千年碑，孔父留辙迹。摩挲落日迟，返景射石壁。祗虑豺虎骄，解鞍投荒驿。,5
WeiJin,石崇,王昭君辞,我本汉家子，将适单于庭。辞决未及终，前驱已抗旌。仆御涕流离，辕马为悲鸣。哀郁伤五内，泣泪沾朱缨。行行日已远，遂造匈奴城。延我于穹庐，加我阏氏名。殊类非所安，虽贵非所荣。父子见凌辱，对之惭且惊。杀身良不易，默默以苟生。苟生亦何聊，积思常愤盈。愿假飞鸿翼，弃之以遐征。飞鸿不我顾，伫立以屏营。昔为匣中玉，今为粪上英。朝华不足欢，甘与秋草并。传语后世人，远嫁难为情。,0
Yuan,叶懋,其三 黄金台,燕山古北秋嵯峨，西风易水生寒波。昭王国耻昔未雪，冲冠怒发飘长戈。千金筑台从隗始，四海风云龙虎起。铁马朝开七十城，檄书夕报三千里。新王御极谗夫兴，火牛迸出如流星。燕齐反复恨不极，碣石际海烟芜青。,4
NanBei,沈旋,咏萤火诗,火中变腐草，明灭靡恒调。雨坠弗亏光，阳升反夺照。泊树类奔星，集草疑馀燎。望之如可灼，揽之徒有耀。,1
Ming,王士骐,上张灯后苑以麦灯居中吾州所产也,江南五月麦初黄，野老殷勤进上方。织就丝丝冰比洁，镂成叶叶玉分光。谁高市上千金价，不比宫中七宝装。闻道圣人昭俭德，莹然一盏照中央。,5
Qing,毛奇龄,钧州署中夜饮题史使君惜阴亭壁四首 其一,春夜开官阁，华灯散酒杯。天高星汉合，地胜凤凰来。小槛凌桥耸，繁花照水开。中宵幽思洽，疑上古钧台。,6
Ming,亢思谦,首夏即事,朱明新景转皇州，永日虚堂暑气浮。南陇雨晴梅已熟，西畴风暖麦方秋。古槐阴覆空庭静，细草芳连曲径幽。翘首五云天咫尺，虞弦薰吹满瀛洲。,5
Yuan,叶李,寿冯大使,帝遣皇华远有光，可能白首老中郎。云台伟迹推冯翼，天榜魁名说马凉。花柳无私春鼎鼎，松椿不老岁苍苍。传闻又揽澄清辔，一道平反福更长。,4
Yuan,叶懋,旧游,武陵旧游今几年，湖上春光还可怜。千峰翠拥芙蓉髻，万顷波浮画鹢舡。楚女行云出巫峡，洞庭张乐动钧天。何当与客揽吟辔，唤取娥眉来酒边。,4
Yuan,王娇红,寄别申生二首 其一,如此钟情古所稀，吁嗟好事到头非。汪汪两眼西风泪，独向阳台作雨飞。,4
NanBei,王筠,和吴主簿诗六首 其一 春月二首,日照鸳鸯殿，萍生雁鹜池。游尘随影入，弱柳带风垂。青骹逐黄口，独鹤惨羁雌。同衾远游说，结爱久生离。于今方溘死，宁须萱草枝。,1
NanBei,何逊,日夕望江山赠（各书无山字。）鱼司马诗,湓城带湓水，湓水萦如带。日夕望高城，耿耿青云外。城中多宴赏，丝竹常繁会。管声已流悦，弦声复凄切。歌黛惨如愁，舞腰凝欲绝。仲秋黄叶下，长风正骚屑。早雁出云归，故燕辞檐别。昼悲在异县，夜梦还洛汭。洛汭何悠悠，起望登西楼。的的帆向浦，团团月映洲。谁能一羽化，轻举逐飞浮。,1
Ming,丘浚,题空上人方丈,地僻少风尘，僧居即隐沦。烟霞方外境，水月定中身。长日饭留寄，夕阳钟送人。他年如结社，还许醉相亲。,5
Yuan,汪广洋,寄陈佥事,露白团秋草，天凉悲晚蛩。怀人当永夜，看月上疏桐。边候烽传息，畬田岁喜丰。了知巡历罢，双旆引归骢。,4
Qing,王翼凤,题刘楚桢先生江淮泛宅图,举家惬清尚，扁舟意如此。明月秋复春，沧波一千里。来往随云涛，凉风片帆驶。借问何卜居，詹尹未容拟。逦迤南北山，天转翠屏里。相逢尽渔钓，琴樽答烟水。自言河决流，频年罢于耜。漂摇尽室行，浪迹靡乌止。射阳田边宅，绿树今已矣。披图怀伊人，宛然蒹葭涘。雁晚长不归，洄溯傥有以。谁歌沧浪清，涩缨劝君起。,6
Qing,尹推,谢利仁督邮金棐频过访,每见来相过，方知眷意深。爱君无表里，怜我尚呻吟。浮世谁青眼，今人鲜赤心。池荷俟满发，官酿拟同斟。,6
Yuan,周南老,梁高士墓,伯鸾抱清节，鬻舂苦劳生。吁嗟歌五噫，岂其相杵声。配无德耀贤，曷以成佳名。城西礼让乡，有此高士茔。过者为俯轼，路近金阊亭。于今冢虽夷，指地名犹称。,4
Yuan,周驰,题李仲宾秋清野思图,苍筠倚乔木，古色秋逾好。谁能著茅亭，相伴此君老。,4
WeiJin,左思,齐都赋,𡸷岭镇其左。四扈推移。其草则有杜若蘅菊，石后兰芷蕙，紫茎丹颖，湘蔈缥蒂。胜火之木，冲水之草。露桃霜李。,0
Yuan,僧至仁,次韵竺元和尚山讴四首 其二,千峰梅雨歇，绕舍流泉音。万物各有适，孤云独无心。时歌少林曲，还共寒山吟。啼鸟忽飞去，落花幽径深。,4
WeiJin,葛洪,四非歌,晨登太霞宫，挹此八王兰。夕入玄元阙，采蕊掇琅玕。濯足匏瓜河，织女立津盘。吐纳挹景云，味之当一餐。紫微何济济，璚轮复朱丹。朝发汗漫府，暮宿勾陈垣。去去道不同，且各体所安。二仪设犹存，奚疑亿万椿。莫与世人说，行尸言此难。,0
Tang,故台城妓,诗①,歌罢玉楼月，舞残金缕衣。匀钿收迸节，敛黛别重闱。网断蛛犹织，梁春燕不归。那堪回首处，江步野棠飞。,2
Song,王安礼,春日即席有题,早是天涯多病客，可堪春末少年时。风流任使花王笑，欢乐除非酒伯知。荆岫定为郊社器，渭川终作帝王师。琅玕未实烟空老，不恨年来紫凤饥。,3
Yuan,何失,燕都杂题三首 其一,画屏谁画一风帆，阻隔千山与万岩。不护楼头些子雨，使人春尽怯春衫。,4
NanBei,范云,治西湖诗,史氏导漳水，西门溉河潮。图始未能悦，克终良可要。拥锸劝年首，提爵劳春朝。平皋草色嫩，通林鸟声娇。已集故池鹜，行莳新田苗。何吁畚筑苦，方欢鱼稻饶。,1
Qing,王泽宏,易州新使院咏松,去年手植新松树，碧叶青枝取次阴。干长凌云应有日，后人谁识岁寒心？,6
Tang,李希仲,东皇太一词,吉日初齐戒，灵巫穆上皇。焚香布瑶席，鸣佩奠椒浆。缓舞花飞满，清歌水去长。回波送神曲，云雨满潇湘。,2
Yuan,李梅国,熙春亭次胡忠简公韵,亭冠南荒数十城，凭高眼孔小沧溟。遑知垂领二毛白，第见中原一发青。帝皞春机常泼泼，羲和日驭亦亭亭。天家一视元无间，合写新图入画屏。,4
Ming,方应选,风穴八景 其一 锦屏风,孤亭窈窕锁苍苔，峭壁摩空绮作堆。倚槛横交青玉案，当筵飞落紫霞杯。,5
Tang,敦煌人作品,其十 李庙咏,昔时兴圣帝，遗庙在敦煌。叱咤雄千古，英威静一方。牧童歌冢上，狐兔穴坟傍。晋史传韬略，留名播五凉。,2
Tang,吴畦,登雁荡明王峰诗,明王巀嶪与天齐，势压诸峰不可梯。霁雨孤钟云外渡，叫霜群雁月中栖。仰观碧落星辰近，俯视红尘世界低。七尺灵光双彩展，石门金鼎谩留题。,2
Ming,王希文,其二,天将吾道兆升平，小试牛刀莅武城。鳞羽亦知真宰意，草茅先识使君名。康衢稚子谣风化，委巷顽夫舞月明。从此南游歌讼遍，庙堂丝竹被新声。,5
Qing,王炜,同诸太母登浮图,同登化塔纵游观，山色苍茫海色寒。风送佩声临绝顶，日将人影上危阑。诸天直向云中接，下界翻如画里看。到此须知尘相幻，凌空谁敢更盘桓。,6
Song,尤煓,跋东坡书天庆观乳泉赋,此卷旧藏霅川向泽民家，泽民以遗施武子。甲戌岁，同《醉白记》归三桂晦夫，姓欧阳。梅圣俞尝有诗赠之，作八分体，东坡跋数语于后，今亦藏向氏云。端平丙申暮春朔，锡麓尤煓。,3
Yuan,李承休,其二,白头初受掌书行，得遇贤侯只是荣。自叹嬴蹄攀蚁垤，谁教逸翮送鹏䄇。命通云路心先豁，恩及萱堂眷岂轻。旦暮横天霞一片，须知母子祝公情。,4
NanBei,孔奂,赋得名都一何绮诗,京洛信名都，佳丽拟蓬壶。九华凋玳瑁，百福上椒涂。黄金络騕袅，莲花装鹿卢。咸言仪服盛，无胜执金吾。,1
Yuan,方从义,句,岸花汀鸟留幽意，碧水丹山共隐情。,4
Tang,司马扎,赠王道士,玉洞秋有花，蓬山夜无鬼。岂知浮云世，生死逐流水。瑶台歌一曲，曲尽五烟起。悠然望虚路，玉京在海里。青箓秘不闻，黄鹤去不止。愿随执轻策，往结周太子。,2
Song,于石,次韵天民有年,四海同一稔，茆檐蔼富穰。邻灯晓炊暖，溪雨晚舂香。有客歌良耜，何人饿首阳。三时足勤苦，真乐在冬藏。,3
Ming,文斗成,题佚,把竿终日趁江边，垂足沧浪困一眠。梦与白鸥飞海外，觉来身在夕阳天。,5
Tang,王諲,长信怨（一作相和歌辞 长信怨）,飞燕倚身轻，争人巧笑名。生君弃妾意，增妾怨君情。日落昭阳壁，秋来长信城。寥寥金殿里，歌吹夜无声。,2
Yuan,朱浚,其五,蓬莱春思重云上，江汉秋情十载前。,4
NanBei,刘孝威,和王竟陵爱妾换马,骢马出楼兰，一步九盘桓。小史赎金络，良工送玉鞍。龙骖来甚易，乌孙去实难。麟胶妾犹有，请为急弦弹。,1
Yuan,月鲁,老人岩,几年混元境，曾见绣衣游。刻石俯丹井，题名瞰碧流。我来寻古迹，鱼跃上扁舟。还是宿缘否，真仙微点头。,4
Qing,方士鼐,其二,曈蠓宝镜照长江，十丈红光射绿艭。昨夜芦花飞片片，故将玉雪打篷窗。,6
Ming,丁玑,其三,空崖苍翠间，平洼自相逗。有时石上眠，云来触衣袖。,5
WeiJin,应贞,临丹赋,陟绵冈之迢邈，临窈谷之浚遐。览丹源之洌泉，眷县流之清派。漱玄濑而漾沚，顺黄崖而荡博。激重岳之绝根，拂崇丘之飞崿。然后阴乘洞出，边浍旁开。倏熠高惊，皓暚长怀。盘溢郁没，云转飙回。屏侧为之飞陨，壁岸为之陂陨。列以青林，荫以绿枝。柽松蓊葺于其侧，杨柳婀娜乎其下。则高溜承崖，县泉属岭。别流分注，冰莹玉静。清波引镜，形无遁影。,0
Tang,白云仙人,其十五 长生草,此草功能世所稀，不遇真本少人知。仙家异呼长生草，偏解常烧伏火砒。,2
Qing,方鹤斋,正月二十日约游未果用东坡女王城韵,栖迟菊隐柳边门，坐想桃源松下村。病枕钟呼千里梦，征衫尘涴十年痕。风摇雾竹连愁扫，日近寒葩带笑温。游骑寥寥花市冷，不须春去始销魂。,6
NanBei,阳固,演赜赋,绍有周之遐轨兮，初锡世于河阳。建甸侯而列爵兮，与王室而并昌。遭季叶之纷乱兮，仍矫迹于良乡。弃侯卫之桢弼兮，乃植根于幽方。自祖考而辉烈兮，逮余躬而翳微。惧堂构之颓挠兮，恐崩毁其洪基。心惴惴而栗栗兮，若临深而履薄。登乔木而长吟兮，抗幽谷而靡托。何身轻而任重兮，惧颠坠于峻壑。凭神明之扶助兮，虽幽微而获存。赖先后之醇德兮，乃保护其遗孙。伊日月之屡迁兮，何四时之相逼。知年命之有期兮，慨斡流之不息。伤艰踬之相承兮，悲屯蹇而日臻。心恻怆而不怿兮，乃有怀于古人。或垂纶于渭滨兮，有胥靡于傅岩。既应繇而赴兆兮，作殷周之元鉴。孔栖栖而不息兮，终见黜于庶邦。墨驰骋而不已兮，亦举世而不容。有鸾孤而争国兮，有让位而采薇。有跃马而赴会兮，有栖迟以俟时。曹纳辛而袁亡兮，袁戮田而曹盛。鲍授州而得时兮，韩弃牧而失性。赵尧门而诞圣兮，终天隐而不繁。卫泯躯于世难兮，启洪业于宣元。释皋繇之法宪兮，见蓼六之先亡。谏疑枉于怨狱兮，宁于公之独昌。明祸福之同门兮，知休咎之异涂。寻倚伏之无源兮，或先诎而后舒。赐凭轩而策驷兮，抚清琴而自娱。宪服弊于陋巷兮，蕴六艺于蓬庐。勃计行而致位兮，错谋合而身倾。萧功成而福集兮，韩勋立而祸并。纷回平而绵结兮，亮未识其幽情。有积毁而恩昵兮，有积誉而宠衰。或形乖而意合兮，或身密而志离。情与貌而纷竞兮，体与识而交驰。旦流言而见疑兮，先缘谤而益信。乐食子而中疏兮，巴放麑而日进。或举世而称贤兮，偶不合于主心。或居乡而三黜兮，独为时之所钦。或负鼎而干主兮，或杖策于幽林。或望旗而色阻兮，或临危而抚琴。道有大而由小兮，义有显而必微。理贵在于得要兮，事终成于会机。每一日而三省兮，亦有念而九思。孰有是而可是兮，孰有非而可非。石育子而启夏兮，鳦遗卵而孕殷。鸟藉冰而存弃兮，虎乳孩以字文。发升舟而鱼跃兮，季潜躯而覆云。或挥戈而争帝兮，或洗耳而辞君。道曲成而不一兮，神参差而异兆。兹圣达之未明兮，岂前修之克了。迷白日之近遥兮，方有窥于天表。且临海而观澜兮，何津源之杳杳。文迁绎而身徂兮，景守节而灾移。汤改祝而革命兮，灵投策而诟龟。圉据胎而为巨兮，友发文而自相。风吹鹢而襄坠兮，神压纽而平王。彼赢缩之由人兮，信吉凶之在己。或勤忧以减龄兮，亦安乐而获祉。弟成师而害兄兮，父纯臣而烹子。识同命于三君兮，兆先见于矞姒。始楼桑而发辉兮，终龙变于巴庸。绕阊门而结庆兮，郁蝉蜕于三江。水浩浩而襄陵兮，窃息壤而瘠之。鲧殛死于羽山兮，禹宣力而营之。凿龙门以通河兮，疏九江而入海。总九州以攸同兮，甄五都之所在。虽父子之同气兮，乃业行之丕改。以患蹇为福兮，痛比干之残躯。以佞谀为获安兮，哂宰嚭之见屠。以举士而受赏兮，悼史迁之腐刑。以进为无益兮，见鄂秋之专城。以仁义为桎梏兮，信揖让之劳疲。以放旷为悬解兮，伤六亲之乖离。哀越种之被戮兮，嘉范蠡之脱羁。钦四皓之高尚兮，叹伊周之陟危。望仗钺而先锋兮，光安车而弗顾。求封赏于寸心兮，梦台衮于远虑。或忌贤而独立兮，或篡君以自树。既思匿而名扬兮，亦求清而反匆。见众兆之纷错兮，睹变化之无方。心营营而扰扰兮，乃探衷而准常。俨端坐于弊筵兮，始拂龟而整策。冀灵鉴之祐余兮，愿告余以忠益。龟发兆以施灵兮，利去华而守约。蓍布列而成卦兮，保龙潜而勿跃。踵嘉遁之玄踪兮，追考盘于岩壑。登名山以恬澹兮，辞朝市之纷若。奉贞吉千占繇兮，翻夕警而晨装。揖许公于箕岭兮，咨夷齐于首阳。瞻嵩华之嵁崿兮，眺恒碣之䃐磄。陵江湖之骇浪兮，升医闾以尚羊。乘玄虬之奕奕兮，鸣玉銮之玱玱。浮沧波而濯足兮，入三山而解裳。谒伯禹于涂山兮，诘三苗于三危。登苍梧而遐眺兮，访二妃于有妫。追祝融于荆芊兮，问洛宓于冯夷。陵回飙而上骧兮，穷深谷而下驰。沿扶水而远瞩兮，见虞渊之威微。乘阆风之峻阪兮，觌王母于崦嵫。升瑶台而奏歌兮，坐琼室而赋诗。托赤水以寄命兮，附光风以传辞。出琨岫之峥嵘兮，入麚林之杳郁。采钟山之玉瑛兮，收珠泽之珂瓆戍。携羽民而远游兮，探长生之妙术。腾云雾而窈冥兮，变域中之秽质。望玄阙之寂寥兮，过寒门而怀悲。揖若士于宵际兮，求雾尘于海湄。凭帝台而肆眺兮，历层冰而风驰。越弱水之渟𣸨兮，蹑不周之崄巇。屑琼蕊以为粮兮，斟玉液以为浆。结秋兰以为佩兮，揽白霓以为裳。耸景云而上征兮，抚阊阖而启扉。肃百神而警策兮，奏《中皇》于紫微。聆《钧天》而九变兮，耽广乐而忘归。忽心移而志骇兮，恋旧京而依依。握招摇以为旆兮，巡天汉而下游。建云旗之逶迤兮，御回风之浏浏。策王良以敛辔兮，命风伯以挟辀。符屏翳以清路兮，告河鼓以具舟。聊右次于析木兮，遹回驾于青丘。访古人于首阳兮，亦问道于鹴鸠。睹三韩之累累兮，见卉服之悠悠。瞻雒常之郁郁兮，贡楛矢之啾啾。心怊怊而惕惕兮，志悯悯而绵绵。伊五岳之堆堆兮，何四海之涓涓。瞻九河其如带兮，观三江其沉然。夫五都之总总兮，尚何足以游盘。彼八方之局促兮，殊无可以达观。方吞霞而弃粒兮，亦屑玉而炼丹。漱醴泉以养气兮，吸沆瀣以当餐。荫建木之长柯兮，援木禾之修茎。咀玉髓而充渴兮，嚼正阳以长生。参松乔而抚翰兮，侣浮丘而上征。嗟域中之默默兮，讵摅写其深情。情盘桓而犹豫兮，志狐疑而未决。久放荡而不还兮，心惆怅而不悦。忆慈亲于故乡兮，恋先君于丘墓。回游驾而改辕兮，纵归辔而缓御。仆眷眷于短衔兮，马依依于跬步。还故园而解羁兮，入茅宇而返素。耕东皋之沃壤兮，钓北湖之深潭。养慈颜于妇子兮，竞献寿而荐甘。朝乐酣于浊酒兮，夕寄忻于素琴。诵风雅以导志兮，蕴六籍于胸襟。敦儒墨之大教兮，崇逸民之远心。播仁声于终古兮，流不朽之徽音。进不求于闻达兮，退不营于荣利。泛若不系之舟兮，湛若不用之器。不洁其身兮，不屑于位。不拘小节兮，不求曲备。资灵运以托己兮，任性命之遭随。既听天而委化兮，无形志之两疲。除纷竞而靖默兮，守冲寂以无为。寄后贤以藉赏兮，宁怨时之弗知。辞曰：禀元承命，人最灵兮。夭寿否泰，本天成兮。体源究道，归圣哲兮。随化委遇，能达节兮。显亲扬名，德之上兮。保家全身，亦厚量兮。趣世浮动，违性命兮。鉴始究终，同水镜兮。志愿不合，思远游兮。陵虚骋志，从所求兮。周历四极，腾八表兮。形劳志沮，未衷道兮。反我游驾，养慈亲兮。躬耕练艺，齐至人兮。,1
Ming,王士昌,乔公故址,冈回原隰满榛荆，抔土犹传太尉茔。铜雀暮云空锁恨，玉鱼当日岂埋名。悲风霸气馀华表，逝水军容想旆旌。不尽河山销歇事，行人谁指汉佳城。,5
Yuan,李俊民,游太平泉,稍有林泉兴，相陪杖屦游。百年人易老，千种事堪愁。是处花无主，谁家酒可篘。芳时好行乐，春去不能留。,4
Yuan,王璋,闻疏斋卢公拜集贤之命以诗寄贺,洛下秋来传近作，日边使至报除书。乍闻北阙多新贵，重直西垣识旧庐。陶谢风流连白社，应刘文字盛黄初。深知有意沉冥者，自是无心赋《子虚》。,4
Ming,方以智,秦淮漫兴,乘舟到处醉来多，沟水东西夜不波。犹是洛阳诸子弟，只今强半解吴歌。,5
Yuan,李孝光,其二,偃蹇经纶手，俄残两鬓青。人间梦霖雨，天上失文星。喑咽看麟绂，飘飖趁鹤翎。文章能盖世，祗合自为铭。,4
Qing,王汝璧,邀子田过守陂饮即送归兴化,役役劳此生，梦寐积尘坱。兀对多遐思，何缘得欣赏。淮南乐托人，岁费屐几两。每同社燕来，旋与残春往。絷彼江上舟，稍就林屋爽。主人方据梧，跫然一拊掌。颜色似老苍，风骨更嵻崀。深谈移夕阴，古意澹相饷。老藤垂晚花，新篁发疏响。昔年醉歌处，月影自惝恍。散聚一转移，今昔足俯仰。忽焉感晨星，孤思落双桨。月斜情已驰，酒酲意殊惘。掺手话后期，低头费深想。,6
NanBei,刘缓,敬酬刘长史咏名士悦倾城诗,不信巫山女，不信洛川神。何关别有物，还是倾城人。经共陈王戏，曾与宋家邻。未嫁先名玉，来时本姓秦。粉光犹似面，朱色不胜唇。遥见疑花发，闻香知异春。钗长逐鬟髲，袜小称腰身。夜夜言娇尽，日日态还新。工倾荀奉倩，能迷石季伦。上客徒留目，不见正横陈。,1
Qing,王元勋,湘中漫兴 其一,春风独上木兰舟，漂泊初从楚泽游。屈宋有魂招不得，白云无尽水空流。,6
Tang,僧契盈,逸句,三千里外一条水，十二时中两度潮。,2
NanBei,陆厥,李夫人及贵人歌,属车桂席尘。豹尾香烟灭。彤殿向蘼芜。青蒲复萎绝。坐萎绝。对蘼芜。临丹阶。泣椒涂。寡鹤羁雌飞且止。雕梁翠壁网蜘蛛。洞房明月夜。对此泪如珠。,1
Tang,伊璠,及第后寄梁烛处士,绣毂寻芳许史家，独将羁事达江沙。十年辛苦一枝桂，二月艳阳千树花。鹏化四溟归碧落，鹤栖三岛接青霞。同袍不得同游玩，今对春风日又斜。,2
WeiJin,韦昭,其八 通荆门,荆门限巫山。高峻与云连。蛮夷阻其险。历世怀不宾。汉王据蜀郡。崇好结和亲。乖微中情疑。谗夫乱其间。大皇赫斯怒。虎臣勇气震。荡涤幽薮讨不恭。观兵扬炎耀。厉锋整封疆。整封疆。阐扬威武容。功赫戏。洪烈炳章。邈矣帝皇世。圣吴同厥风。荒裔望清化。化恢弘。煌煌大吴。延祚永未央。,0
Ming,文肇祉,外舅召复翰林兼司经局校书,当代青宫辅，如翁独异才。校书供阁直，补衮代天裁。名誉留东观，文章落上台。辋川空别业，未许赋归来。,5
Song,王俊乂,圆坛午龛行事,平日郊邱事口谈，今朝相祀列星参。大裘衮衮冕升南陛，小次龙床近午龛。韦杜去真尺五，嵩神祀圣似呼三。清都佩玉人归后，尚听笙镛万谷酣。,3
Qing,王隼,咏怀 其一,镜里惊新鬓，蹉跎愧此身。无才宁畏贱，失计岂辞贫。白鹤存知己，青山寄古人。有情溪月影，竹屋夜相亲。,6
WeiJin,傅咸,赠郭泰机诗,素丝岂不洁，寒女难为容。贫寒犹手拙，操杼安能工。,0
Ming,丁克仁,开蒙吟,学惭修圣训，颜厚荐贤名。断断无他技，谆谆诫后生。,5
Qing,于豹文,小园漫兴,赋忆兰成百感生，曩来踪迹总营营。晚菘早韭寻常味，椎髻蓬头自在行。素业河边惟半亩，故人天上有双旌。闭门幸谢尘中客，二仲频来犬不惊。,6
Yuan,李冶,观主人植槐,主人有佳树，移植庭之隅。繁柯虽剪去，不敢触根株。朝溉复夕灌，乳井几成枯。讽讽角弓诗，古人能起予。爱树尚如此，爱士当何如。,4
Ming,王一鹗,三月晦日,花外东风送马蹄，平原一望草萋萋。黄鹂苦欲留春住，深树斜阳到处啼。,5
NanBei,邓铿,奉和夜听妓声诗,烛华似明月，鬟影胜飞桥。妓儿齐郑乐，争妍学楚腰。新歌自作曲，旧瑟不须调。众中俱不笑，座上莫相撩。,1
NanBei,祖叔辨,千里思,细君辞汉宇，王嫱即虏衢。寂寂人径阻，迢迢天路殊。忧来似悬旆，泪下若连珠。无因上林雁，但见边城芜。,1
Qing,王箴舆,奉酬鲁庶常启人,前梦耶俞可若何，飓风吹起射工多。牴牾终为青苗社，谈笑犹存赤壁歌。堪许同心论寂寞，会揩善眼度婆娑。袖鞭一揖先归去，翻有离肠系汴河。,6
Yuan,吴莱,其五 月泉春诵,古木丛中息世諠，老生力学掩溪门。危弦未绝人须听，蠹简多忘我欲温。白兔流光分石色，苍龙拥沫验沙痕。从今更浚源头水，莫待投胶与救浑。,4
WeiJin,张华,纵横篇,苏秦始为交。同学鬼谷先生。辩说剖毫厘。变诈入无形。巧言惑正理。人主莫不倾听。,0
NanBei,丘迟,侍中吏部尚书何府君诔,远量夷雅，淹姿英茂，进德方新，循名以旧。分镳先达，争驱俊秀。匪直羽仪，实惟领袖。知人斯哲，在帝之难。佥谓往谐，是谓能官。园阿望币，钓屿投竿。金张之贵，九兹七侍。有美一人，柔貂三珥。服冕乘轩，鸣玉飞翠。不贪为宝，贵而能贫。唯静是悦，惟寂是珍。履信兹从，积善方庆。如何斯德，曾是知命。彼高者天，与人焉咏。眇望周行，式瞻林壑。洒沃纷埃，摈扬流俗，言必玄远，神唯珠玉。色恬喜愠，心岂荣辱。,1
Qing,王又旦,送陈说岩宫詹奉使祀北镇 其一,门辟铜龙侍从初，春风辽海引簪裾。云霄日近融残雪，圭币坛高切太虚。诸部常怀行在地，词臣正校职方书。当年大略犹堪问，愿上雄图贮石渠。,6
Yuan,王义山,郊坛奏告礼成口号,夜半宫中响佩环，小臣髣佛见天颜。月星明穊斋坛上，穹昊鉴临方寸间。五色云祥开景运，两行露立缀仙班。皇心自与天心合，万姓欢呼法驾还。,4
Song,王镐,其三,发爽带风梳，齿疏和月漱。,3
Tang,吴兢,永泰公主挽歌二首 其一,秾华从妇道，釐降适诸侯。河汉天孙合，潇湘帝子游。关雎方作训，鸣凤自相求。可叹凌波迹，东川遂不流。,2
Yuan,卜友曾,寄建安经历沙子中同年,离亭旌旆思纷纷，江上西风落木闻。客棹相逢前日雨，渔罾犹挂隔溪云。小楼吹笛青山老，返照移尊碧草曛。万里霞洲望不极，祇将秋水赠夫君。,4
Qing,文静玉,其二,花明雪艳谢飙轮，玉瘗香埋委路尘。霞帔自怜萤照晚，《霓裳》渐化蝶衣新。空江白雁凄才鬼，冷月红鹃哭丽人。二十四堆春草绿，可怜三十六宫春。,6
Song,王令,寄满衡父,寒叶落傞傞，荆榛刺出柯。四邻松竹少，晚岁雪霜多。兹世居无可，劳生计奈何。此心须见子，不敢向人歌。,3
Song,士人妻,寄鞋袜,细袜宫鞋巧样新，殷勤寄语读书人。好将稳步青云上，莫向平康漫惹尘。,3
Yuan,王玠,水调歌头 授回阳子口诀,性本无修证，命乃有施为。了明此理，道凭玄牝作根基。要得谷神不死，好住西南村里，更莫起狐疑。动静分双用，下手要知时。玩真空，调真息，运真机。铅生汞产，封闭丹炉鍊紫芝。拨转银河斗柄，抽出坎中一画，直去补南离。行满功成日，飞步上天墀。,4
Yuan,吴莱,寄吴正传,日晚天寒揽敝裘，西南目尽濲江流。养生有论空成懒，招隐无骚却好游。雁鹄吟风灯照机，蛟龙跃雪剑鸣鞲。平生自笑飞腾莫，幸矣心犹与道谋。,4
Qing,尹继善,其二,亭台犹似昨，转眼景全更。石磴含云气，蕉窗带雨声。松青鳞半老，波涨镜初明。颇有才人意，文无一笔平。,6
NanBei,萧统,宴阑思旧诗,孝若信儒雅，稽古文敦淳。茂沿实俊朗，文义纵横陈。佐公持方介，才学罕为邻。灌蔬实温雅，摛藻每清新。余非狎异者，惟旧且怀仁。绸缪似河曲，契阔等漳滨。如何离灾尽，眇漠同埃尘。一起应刘念，泫泫欲沾巾。,1
Qing,王炜,其二,空传锦字有才名，泪雨春来似未晴。倭堕睡残悲数病，扊扅炊尽送遐征。心随吴水乡关去，愁逐春云昼夜生。潦倒三迁名未就，谁怜女子赋离情。,6
Ming,王逢,靳士达宪幕遣从子惟正邀饮西湖二首 其一,楼舰围青幕，宫壶络锦丝。忘形犀首饮，留意鹿鸣诗。十里天开画，双峰月上眉。涌金饶夜色，歌吹送行迟。,5
Yuan,余阙,送张有恒赴安庆郡经历,晓路通高嶂，春城入大江。草生垂钓浦，人语读书窗。肃客移茶鼎，行田载酒缸。幕寮谁得似，高步绝纷庞。,4
Tang,僧文偃,其三,康氏圆形滞不明，魔深虚丧击寒冰。凤羽展时超碧汉，晋锋八博拟何凭。,2
Song,王洋,此日湖源回展叔颖书颇及往岁经行暨诸同志赏梅花之一笑急景相催又复几年感而有作因寄叔颖并呈子楚,忆昨越溪曲，官梅正发时。追随连日饮，酬唱几篇诗。淡伫看人意，清香许自知。凭谁将恨寄，为说鬓成丝。,3
Song,于石,伊昔 其一,伊昔西湖柳，清阴满画楼。午凉欺舞扇，晚雨系渔舟。春尽花无主，风寒叶自秋。六桥今在否，空惜旧时游。,3
Song,尹穑,其三,徒然五侍从，不办一书生。,3
Qing,王嘉禄,岁除前二夕雨,坐听疏钟歇，难为对酒情。残镫摇瘦影，寒雨入春声。孤馆檐花落，空阶木叶平。闻鸡知夜半，雄剑向人鸣。,6
NanBei,萧察,建除诗,建国惟神业，十世本灵长。除苛逾汉祖，徯后类殷汤。满盈既亏度，否运理还康。平阶今复睹，德星行见祥。定寇资雄略，静乱属贤良。执讯穷郢鲁，吊伐遍徐扬。破敌勋庸盛，佩紫且怀黄。危苗既已窜，妖沴亦云亡。成功勒云社，治定理要荒。收戟归农器，牧马恣刍场。开山接梯路，架海拟山梁。闭欲同彭老，延寿等东皇。,1
Yuan,林广发,南山寺,翘首城南土，悠然见此山。竹藏秋雨暗，松度晚风寒。佳色催黄菊，晴光上翠峦。倦飞何处鸟，日暮尽知还。,4
Yuan,月鲁不花,次韵答见心上人二首 其一,每见诗文湖海上，前年相识北来初。客边邂逅情何密，方外交游迹似疏。师喜已通三藏法，我惭未读五车书。秋风欲赴云泉约，一榻清风万虑除。,4
Ming,王元俸,其十,重叠愁肠只自知，多情兼与病相宜。寒泉泻意琴三尺，花影横窗月一枝。为客正当传雁日，前程况是听猿时。山行水宿水知远，空向沧江梦所思。,5
Ming,王圭,上李廉访大使,清于冰玉重于山，爱国忧民两鬓斑。霖雨待均环海内，德星暂出斗牛间。阳春有脚能生物，水镜无心自照奸。从此棠阴遍南国，岂伊寒士独欢颜。,5
Tang,宋光嗣,判行营将士申请裹粮,才请冬赐，又给行装。汉州咫尺，要甚裹粮？绵州物贱，直到益昌。,2
Song,王梦应,其四,水叶雪花正可人，陌头客子剑生鳞。千年风致未尽歇，如此溪山有弃民。,3
Tang,唐顺宗,问如满禅师 其一,佛从何方来，灭向何方去？既言常住世，佛今在何处？,2
Tang,元阳子,其九,铅汞一门不可依，金丹秘诀圣无知。莫将世上凡铅汞，论年运火竞相持。,2
Ming,文彭,竹谷,蒋翊开三益，嵇康称七贤。风来声戛玉，月上影含烟。最喜临丹壑，偏怜映碧泉。会心时解带，消尽世尘缘。,5
Qing,王肇,丹阳月夜,辞家未云迈，愁思如春长。谁能见明月，而不念故乡？舟子掩篷卧，露下凝清霜。出我瓮中酒，斟酌此清光。忽闻高楼笛，一曲何悠扬！飞音过水来，缭绕清川旁。仿佛《折柳曲》，使我中情伤。明发又移棹，回首天苍茫。,6
Tang,朱逵,怀素上人草书歌,几年出家通宿命，一朝却忆临池圣。转腕摧锋增崛崎，秋毫茧纸常相随。衡阳客舍来相访，连饮百杯神转王。忽闻风里度飞泉，纸落纷纷如跕鸢。形容脱略真如助，心思周游在何处。笔下惟看激电流，字成只畏盘龙去。怪状崩腾若转蓬，飞丝历乱如回风。长松老死倚云壁，蹙浪相翻惊海鸿。于今年少尚如此，历睹远代无伦比。妙绝当动鬼神泣，崔蔡幽魂更心死。,2
Yuan,元淮,赏春楼书怀,醉尽春风兴未阑，饮豪惟恐玉杯乾。狂风横雨春能几，卧酒吞花意自宽。役役奔名腰似沈，区区竞利鬓如潘。人生最是閒为贵，不待三年即挂冠。,4
Tang,水神,其二,渺渺烟波接九疑，几人经此泣江蓠。年年绿水青山色，不改重华南狩时。,2
Ming,丘兆麟,九日游少林寺,登高逢此日，此日恰逢山。未向嵩咨胜，先从佛祷閒。菊宜名士眼，松配老僧颜。秋中劳人易，危巅竟已攀。,5
Ming,王静,平塘古渡,沧洲流水古平塘，问涉曾须一苇航。鱼蹴浪花冲棹舞，雁拖云影入空翔。高林橘柚珠垂绿，曲岸蒹葭叶染黄。最爱碧池千古月，几回送我过潇湘。,5
WeiJin,僧祛吒,题颂同张奴,悠悠世事，惑滋损益。使欲尘神，横生悦泽。惟此哲人，渊觉先见，思形浮沫，瞩影遄电。累踬声华，蔑丑章弁，视色悟空，习物伤变。舍纷绝有，断习除恋。青条曲荫，白茅以荐，依畦啜麻，邻崖饮荐。慧定计昭，妙真日眷。慈悲有增，深想无倦。,0
Ming,元天锡,许同年仲远以诗见寄。分字为韵 其七 生,细算人间事，悽然百感生。升沈随日在，聚散似云行。但取生前乐，何须世上荣。此怀无处设，聊写寄真情。,5
Yuan,方从义,彷小米云山图,石路绝经过，山云自来去。欲共麋鹿群，当在幽深处。,4
Ming,王龙起,客中晚春,叶老春将尽，天寒雨未晴。离心何处切，杜宇一声声。,5
Yuan,尹志平,凤栖梧,天下风光何处好。山海潜通，无比燕中道。四海云朋来往绕。先师默悟知还到。既入玄门须悟早。谁解修真，此事非草草。天意分明容起庙。燕山千里来怀抱。,4
Ming,王猷定,看月,日见海天低，夜见海风苦。海水浴天时，星辰皆作雨。惟月下海中，百道金光聚。波响月可听，波来月可取。试问山中人，月来几寒暑。,5
Ming,丁克仁,其二,癸丑年同泮舍时，赠余诗序吐珠玑。衡门斗僻跫音罕，圭复时时念在玆。,5
Ming,丁奉,晚秋,漫读书消画，苦吟诗送秋。出门黄叶尽，风雨暗东楼。,5
Yuan,房皞,戊子,万事人间已饱谙，一身犹自客天南。行非杨秉三无惑，性似嵇康七不堪。俗学为名多外饰，圣人养德贵中含。有时静坐深思省，三十年前总是惭。,4
NanBei,温子升,凉州乐歌二首 其一,远游武威郡，遥望姑臧城。车马相交错，歌吹日纵横。,1
Tang,李义府,宣正殿芝草,明王敦孝感，宝殿秀灵芝。色带朝阳净，光涵雨露滋。且标宣德重，更引国恩施。圣祚今无限，微臣乐未移。,2
Yuan,叶懋,其五 凤凰台,凤凰台前江水碧，钟山石城草萧瑟。龙盘虎踞几千年，凤凰一去无消息。青天日落波悠悠，吴宫晋阙苍烟浮。辘轳无声冰井冷，庭花露滴铜蟾秋。长淮万里青如黛，鹘没天低渺苍海。凤凰凤凰招不来，城郭人民竟谁在。,4
Yuan,甘瑾,梅溪宿徐橘隐者寓舍别后寄谢,不见故人久，吟愁入鬓丝。试呼村舍酿，细论草堂诗。夜雨西窗烛，春风别墅棋。沧州如有约，岁晚共襟期。,4
Yuan,北客,句,万里风霜空绿树，百年兴废又青城。,4
Tang,敦煌人作品,其十六 贺拔堂咏,英雄传贺拔，割据王敦煌。五郡徵般匠，千金造寝堂。绮檐安兽瓦，粉壁架鸿梁。峻宇称无德，何曾有不亡？,2
Yuan,杜仁杰,鲁郊,六十衰翁更莫閒，好将华发映青山。穆生自合寻归计，不在区区醴酒间。,4
Tang,座客,嘲周颛①,龙津掉尾十年劳，声价当时斗月高。惟有红妆回舞手，似持霜刀向猿猱。,2
Song,王威,清音,白云深处有清音，上接祥光古木森。不但濯缨兼濯足，直须一洗利名心。,3
Qing,于鳌,友人出示河津龙门图 其一,河山莽苍合，回抱夏王宫。地拔双峰表，天开一罅中。风云雄气象，笔墨辟鸿蒙。千古文章在，如逢太史公。,6
Song,孔平仲,夏日甘寝,回风动木叶，细雨湿蛛丝。心下无閒事，人间有此时。微凉纱半捲，幽梦角徐吹。此兴惟吾解，儿曹莫使知。,3
Tang,朱湾,咏双陆骰子,采采应缘白，钻心不为名。掌中犹可重，手下莫言轻。有对唯求敌，无私直任争。君看一掷后，当取擅场声。,2
Qing,王涛,赠唐魏公,辕驹苦局促，寒猬多羞缩。市儿眼如豆，群疑偏满腹。欲吐还复茹，嗫嚅私相属。多君挺英姿，天马脱羁束。雄辩惊四筵，高谈折五鹿。闻者舌尽挢，言出人人服。岂惟言服人，石画如刳竹。一官聊摄间，舌敝颖亦秃。愿垂竹帛名，志不在食肉。会当携巨觞，对君洗尘俗。同登光岳楼，齐鲁归洞嘱。岱峰云荡胸，东海日初浴。俯仰天地观，好纵千秋目。,6
Qing,毛莹,菩萨蛮 席上纪兴,主人爱客征歌遍。妖姬争捧金卮劝。遮莫启朱唇。周郎回顾频。笑微双靥浅。暗地秋波转。消得玉山欹。从人怪绝痴。,6
Qing,王昙,亭山脚下,不见亭山面，亭山面面风。野烟喷脸白，霜树染人红。到岸不知路，入高疑在空。城南多好处，留与卖花翁。,6
Qing,王孝绳,挽张之洞联,身系安危，绝笔一诗，哀愤同倾天下泪；爱如子弟，执鞭十载，公忠亲见个臣心。,6
Ming,释弘觉,友人宿山阁,新笋成竿人馔希，荒畦才剩几茎葵。山家何事堪留客，江阁高眠听子规。,5
WeiJin,曹睿,清调歌,飞舟沈洪波。旌旗蔽白日精。楫人荷轻棹。腾飞造波庭。,0
Yuan,甘泳,早睡,病来贪睡早，推月出山前。月色不相舍，小窗还自妍。,4
Ming,王樵,平坡寺,绝磴凌苍霭，禅宫锁翠微。问途时误往，览胜足忘归。独在诸天外，杳于尘世违。黄村来处见，不觉夕烟霏。,5
Ming,释方泽,与诸友,庭前春候归，细草发柔翠。坐感东逝波，忽焉薄秋季。风凄木叶下，霜冽鸿雁至。物化无暂停，前修叹交臂。役利已困愚，宾名亦牵智。所以英俊人，兢兢自磨励。,5
NanBei,江洪,咏美人治妆,上车畏不妍，顾眄更斜转。太恨画眉长，犹言颜色浅。,1
WeiJin,傅咸,诗,零露浚江海，飞尘崇山岳。过谬佐台辅，安能任鼎餗。,0
Tang,纥干著,赏残花,零落多依草，芳香散著人。低檐一枝在，犹占满堂春。,2
Qing,丁澎,初至靖安寄邸中诸旧友,万里从戎路，崎岖正此行。雁声孤断碛，虎气撼空城。泪尽惭儿女，身危仗圣明。刀镮何日约，回首玉关情。,6
Tang,白居易,晚燕,百鸟乳雏毕，秋燕独蹉跎。去社日已近，衔泥意如何。不悟时节晚，徒施工用多。人间事亦尔，不独燕营窠。,2
Tang,僧护国,题王班水亭,湖上见秋色，旷然如尔怀。岂惟欢陇亩，兼亦外形骸。待月归山寺，弹琴坐暝斋。布衣闲自贵，何用谒天阶。,2
Ming,王世懋,复出莆阳即事因之有怀家兄,五马骖驔又复东，剧怜行色有壶公。江潮不雨常生白，山叶无霜也自红。野店风腥鱼市近，官桥石老砺房空。亦知橘柚荣堪寄，只是长天少片鸿。,5
Yuan,岳伯川,倘秀才,笑𥚃刀一千声抱怨带云：我见新官到呵。唱：。马前剑有三千个利便。旧官行掯勒些东西新官行过度些钱。见起由难似产。听得到照会紧如烟。做多少家罪谴。,4
Qing,丁玉藻,寄畅园步月,夜出漪澜堂，微风散林樾。帘开萤影度，屐响蛩语歇。遥爱水荭花，清芬媚凉月。,6
NanBei,沈君攸,双燕离,双燕双飞。双情相思。容色已改。故心不衰。双入幕。双出帷。秋风去。春风归。幕上危。双燕离。衔羽一别涕泗垂。夜夜孤飞谁相知。左回右顾还相慕。翩翩桂水不忍渡。悬目挂心思越路。萦郁摧折意不泄。愿作镜鸾相对绝。,1
Yuan,吴礼,西湖竹枝词 其一,湖上鸳鸯相对飞，春寒著人郎未归。莫捲朱帘看行路，杨花撩乱扑人衣。,4
Qing,王慧,芝塘候潮因忆亡友,水浅舟胶日半斜，扣舷闲望似天涯。烟深竹坞鸠呼雨，潮落芦根蟹聚沙。愁绪萦缠同蔓草，年华衰谢感残花。剧怜弱女常同泊，相对蓬窗数晚鸦。,6
Ming,于鉴之,其二,人间白昼自繁华，别有玄心托赋家。尺牍殷勤非盛览，衡门寂历少侯芭。劳生晦朔观朝菌，隙地阴晴视昔耶。何处更求岩壑隐，男儿襟气是烟霞。,5
Qing,仇埰,夏初临 题西湖饯春图,目送芳华，心随画楫，软风疏雨湖天。听取黄鹂，唤春悤度今年。倦游词客联翩，写西泠递付吟筵。瞋帘痴燕，黏堤怨绿，图本争传。惜花人往，移水舟新，再来胜侣，寄感依前。流光复尔，嗟非旧日青山。愁入鸥边，好楼台拆绣堪怜。会凭栏，无穷幽绪，只问啼鹃。,6
Ming,尹伸,抵里,数椽败屋几车书，林下生涯亦有馀。为爱流光贪取静，小成韵事莫教虚。轻鲦出水堪垂钓，啼鸟催耕或过庐。偶接农谈欣卜岁，渐捐车服近犁锄。,5
Qing,戈涢,扑满分韵得复字,空其中，硕其腹，以瓦为之代箧椟。上开狭孔容一钱，鬻向儿曹作私蓄。入窍虽易出窍难，抱持把玩从翻覆。不劳费扃钥，不须防厮仆。但嗟器易盈，满便遭敲扑。锵然一掷落纷纷，青蚨遍地如撒菽。黄童快意白叟笑，终岁积来不盈掬。金穴底深深，铜山高矗矗。既足遗子孙，兼之瞻亲族。戋戋能几何，曾不给饘粥。小儿作计良足嗤，壮夫谋生虑宜熟。我曾四方事奔走，蝇头也共人逐逐。囊漏宁余润笔资，舌耕讵有逢年福。当时误信太白言，千金散尽还来复。人生由命匪由他，韩子至论今方服。枉羡金满籯，空买愁千斛。宁甘壁立贫，不效穷途哭。万卷从来敌百城，且收残编充败簏。,6
WeiJin,钟夫人,诗,冽冽季冬，素雪其霏。,0
Tang,包何,送王汶（一作文）宰江阴（一作张循之诗）,郡北乘流去，花间竟日行。海鱼朝满市，江鸟夜喧城。止酒非关病，援琴不在声。应缘五斗米，数日滞渊明。,2
Ming,王伯稠,长干曲,月出江头白鹭飞，江花采罢湿罗衣。侬家住在长干里，自唱莲歌伴月归。,5
Qing,王以衔,秋日晚眺有感 其一,紫清城郭矗高寒，隥道飞廉接上兰。山色万重连雁塞，河声终古落桑乾。东京礼乐张衡赋，北阙勋名贡禹冠。十载春明缘底事，愁怀遥睇碧云端。,6
Yuan,传东郊,铁环歌,杨君手执一镮铁，异事惊传向人说。横江铁锁是何年，千古沉沦共鱼鳖。抗津扼险尚豪势，无乃当时谋计拙。想当炉冶力鋉时，一国王灵走炎热。火燄连空气吐云，此锁得完农器缺。益州刺史尨骧东，火冷烟销吴巳灭。英雄有恨在天地，泪入江河流不竭。达秉使者都水衡，夜泊汉阳江上月。挽船欲去不可起，倏聚千艘同撇捩。冯夷震惧蛟蜃惊，千丈连镮中断绝。重如金石铿有声，犹带吴人旧精血。天教尤物出人世，岂诫奸邪母僣窃。方今垩化开隆平，四海车马同轨辙。君从何处得有此，直欲珊瑚随手裂。紫金白璧世所珍，往往贪惏作妖孽。愿将此鈇示儿孙，沧海扬尘须共阅。不然化作莫耶精，斩取长桥蛟百截。,4
Song,文有年,题澹山岩①,为爱溪山来永州，黄茅白苇使人愁。驱车遥指崳峰去，峰在潇江最上头。江转峰回景奇绝，澹山嵌窦真天设。摩挲丹灶酌石泉，髣髴曾游今几劫。徵君徵君苦避秦，一秦人又一秦人。青山踏破无扃鐍，何地堪逃世上尘。,3
Ming,王慎中,其三,怜君宦隐处，淮水日悠悠。橘刺青书幌，涛声散郡楼。元王馀馆榭，阏伯故林丘。更有山阿赏，还因桂树留。,5
WeiJin,曹植,虾鳝篇,虾鳝游潢潦，不知江海流。燕雀戏藩柴，安识鸿鹄游。世士此诚明，大德固无俦。驾言登五岳，然后小陵丘。俯观上路人，势利惟是谋。雠高念皇家，远怀柔九州。抚剑而雷音，猛气纵横浮。汎泊徒嗷嗷，谁知壮士忧。,0
Ming,王达,箕山操,尧之心兮，固公。尧之德兮，固隆。逊余以天下兮，余何庸。余之乐兮，人靡同。历山有人兮，圣且良。天命归兮，众所崇。彼牵牛之士兮，吾其从。,5
Qing,方浚师,岭西道署仪门联,重门洞开，要事事勿负寸心，方称良吏；高山仰止，莫矜矜不持一石，便算清名。,6
Song,王奕,归途有感,少小从师读鲁书，几回掩卷想风雩。得游邹鲁圣贤地，谁创华夷道德涂。地势虽然有离合，脚跟却莫放模糊。不知江右明经士，曾识春秋两字无。,3
Ming,王乐善,秋宫曲,一从金殿锁娉婷，春鸟秋蛩秪自听。惆怅无心还乞巧，潜来花下拜双星。,5
Ming,王韦,澄江台,混合开天堑，苍茫壮帝畿。帆樯移夕景，楼殿动朝晖。落日波涛隐，浮烟岛屿微。登台歌古咏，长忆谢玄晖。,5
Yuan,王晔,伴读书,你休则管𥚃閒撺掇。休则管𥚃空担荷。我如今绿鬓朱颜如花朵。我又不苍颜皓首年高大。到来日你可便牵羊携酒来相贺。带云：大公也。唱：你看道是谁家结下丝萝。,4
Qing,丁日昌,江苏抚署联,官须守正做来，苟事事瞻顾因循，纵免刑章终造孽；民欲持平待去，看个个流离颠沛，忍将膏血入私囊。,6
Ming,王叔承,答陈济之雪中见寄,暮雪摇空江，美人隔烟水。门外寄书人，芦花裹双鲤。,5
Ming,王錂,薄倖,老旦扮夫人上：岁月如驰。繁华似梦。见游丝荡漾。残红堆拥。杜鹃花外。又将春送。旦扮季清吴小旦扮秋英随上：将春送。琐窗下羞蛾淡扫。清镜里双鬟乍拢。,5
Tang,僧护国,归山作,諠静各有路，偶随心所安。纵然在朝市，终不忘林峦。四皓将拂衣，二疏能挂冠。窗前隐逸传，每日三时看。靳尚那可论，屈原亦可叹。至今黄泉下，名及青云端。松牖见初月，花间礼古坛。何处论心怀，世上空漫漫。,2
Tang,包何,江上田家,近海川原薄，人家本自稀。黍苗期腊酒，霜叶是寒衣。市井谁相识，渔樵夜始归。不须骑马问，恐畏狎鸥飞。,2
Tang,临淄县主,与独孤穆冥会诗① 其三 来家歌人诗,平阳县中树，久作广陵尘。不意何郎至，黄泉重见春。,2
Qing,尹坤,挽吴恭亨妾李氏联,择木比良禽，具眼争传红拂智；坠楼怜祸水，招魂不类绿珠亡。,6
NanBei,颜之推,其二,宝珠出东国，美玉产南荆。隋侯曜我色，卞氏飞吾声。已加明称物，复饰夜光名。骊龙旦夕骇，白虹朝暮生。华彩烛兼乘，价值讵连城。常悲黄雀起，每畏灵蛟迎。千刃安可舍，一毁难复营。昔为时所重，今为时所轻。愿与浊泥会，思将垢石并。归真川岳下，抱润潜其荣。,1
Yuan,元本,秋夜怀崔府尹,银河淡淡月微明，花药阑边络纬声。为问洛阳崔太守，几何秋色在江城。,4
Qing,毛奇龄,游杨氏园林和韵 其一,共揽名园胜，寒风晓渡河。长堤环坠柳，曲阁挂层柯。叠石刳岩涧，开樽对薜萝。赤栏回合处，愁望起高歌。,6
Qing,孔庆瑚,其二,有兵之地多杀伤，无兵之地多凶荒。前年旱蝗在麦后，今年麦秋几无有。呜呼苍天兮民何辜！边隅不静兮，中田荒芜。宁被荒兮毋被兵，半菽不饱兮，芸芸其生。,6
Qing,毛国翰,登文昌阁,沙黄雾碧拥楼台，孤客乘危倦眼开。吴蜀地形江口断，乾坤秋色雨边来。凯歌未报乌蛮捷，野哭犹增画角哀。西去风尘迷远望，请缨何日弃繻回。,6
Yuan,吴锳,句,塞翁休问马，海客自盟鸥。泉声晴亦雨，山气夏先秋。,4
Yuan,方朴,会日怀雪巢石溪二君卧病,年来自觉亲朋少，今日相逢白发多。风雨栖迟一樽酒，令人长忆病维摩。,4
Yuan,李源道,次韵送虞伯生使蜀降香 其二,乔木千年劫火催，峨眉峰顶自崔嵬。岷江东去人西上，驿马南嘶雁北来。蜀国山川明似画，文公风化冷于灰。太常直笔今词伯，既倒狂澜赖挽回。,4
Yuan,卞思义,春江逸响图,黄鹤矶头一棹还，白鸥波上几人閒。笛声吹断江南曲，不见渔翁祇见山。,4
Tang,王棨,上德不德,何从称上德，舍德德方全。圣者如非圣，贤者不自贤。海宁言我广，神岂谓予玄。伐善功难立，无为化易宣。道惟闻邃古，理亦愧先天。欲述犹龙旨，应忘得意筌。,2
Song,方恬,至杭都游湖上,春闱试罢且徘徊，十里荷花浑未开。笑指西湖且归去，閒时应待我重来。,3
WeiJin,毌丘俭,之辽东诗,忧责重山岳，谁能为我担。,0
NanBei,丘迟,望雪诗,氛氲发紫汉，杂沓被朱城。倏忽银台构，俄顷玉树生。绵绵九轨合，昭昭四区明。,1
NanBei,僧宝志,十四科头 其一 菩提烦恼不二,众生不解修道，便欲断除烦恼。烦恼本来空寂，将道更欲觅道。一念之心即是，何须别处寻讨。大道晓在目前，迷倒愚人不了。佛性天真自然，亦无因缘修造。不识三毒虚假，妄执浮沈生老。昔时迷日为晚，今日始觉非早。,1
Song,方大琮,其二,晚起苏公以礼郎，侍经掌制位文昌。端平气脉真堪寄，元祐光阴惜未长。马邑深忧形谏墨，鸾台宁徙耻书黄。门生最是知心者，追记微言泪数行。,3
NanBei,江淹,外兵舅夜集诗,丹林一叶旧，碧草从此空。烟光拂夜色，华舟荡秋风。敛意怅何已，极望情思中。瑶澜寂以晏，若采能几终。暮心亦谁寄，江皋桂有丛。,1
Tang,朱景玄,水阁,楼居半池上，澄影共相空。谢守题诗处，莲开净碧中。,2
Tang,吴仁璧,衰柳,金风渐利露珠团，广陌长堤黛色残。水殿狂游隋炀帝，一千馀里可堪看。,2
Ming,王慎中,其二,相见仍愁远，临分益思亲。亦多倾盖者，谁是听琴人。骏骨何当市，明珠且自珍。翻飞未可料，将子暂风尘。,5
Qing,王致礼,普安观,攀枝踏石陟层巅，斗室悠然别有天。趺坐片时心顿静，世人漫道我逃禅。,6
Yuan,僧宗衍,其二,钱唐父老眼看天，国破尤能话昔年。江草忽嘶关北马，风帆不返海南船。空林落木无人扫，废苑馀花只自妍。此日西湖回白首，功名若个在凌烟。,4
Tang,王季友,酬李十六岐,鍊丹文武火未成，卖药贩履俱逃名。出谷迷行洛阳道，乘流醉卧滑台城。城下故人久离怨，一欢适我两家愿。朝饮杖悬沽酒钱，暮餐囊有松花饭。于何车马日憧憧，李膺门馆争登龙。千宾揖对若流水，五经发难如叩钟。下笔新诗行满壁，立谈古人坐在席。问我草堂有卧云，知我山储无儋石。自耕自刈食为天，如鹿如麋饮野泉。亦知世上公卿贵，且养丘中草木年。,2
Song,方一夔,晚坐二首 其一,羲娥相逐走，岁月不饶人。露重栖翰倦，月明归梦频。还家如过客，落地即成亲。世路秋风早，悠悠多贱贫。,3
Ming,王褒,送僧还莆田,都门相送处，无奈柳条长。咒引天花落，经翻贝叶香。浮杯吴水绿，飞锡海天苍。后夜涵江月，应期到上方。,5
Qing,丁培,追和松风阁唱和诗原韵,为爱烟霞弃鼎钟，觚棱旭日忆曈昽。碧山诗社留遗老，青史儒林仰大宗。前度登朝资典礼，几人转漕似司农。吟坛逸兴犹堪想，半夜风号万壑松。,6
Qing,王又旦,其三,选胜车箱谷，经年只梦游。岳莲开对面，渭树接床头。野鹤遥相待，山泉近可谋。关河兵未罢，飘荡几时休。,6
Tang,伍乔,九江旅夜寄山中故人,弱柳风高远漏沈，坐来难便息愁吟。江城雪尽寒犹在，客舍灯孤夜正深。尘土积年粘旅服，关山无处寄归心。此时遥羡闲眠侣，静掩云扉卧一林。,2
Yuan,耶律楚材,其九,梦觉方知错，生平自屈沈。涤尘千涧外，遗照乱松深。柳带缝穿屣，荷衣缀破襟。寂寥选佛味，何似宴琼林。,4
Qing,王步青,探梅,残雪前村路，开时杖屟忙。一枝横竹外，几树带斜阳。风定余香在，云深别坞长。欲归还小立，新月满衣裳。,6
Ming,文益成,挽金真乐堂（就成）,白驹催过隙，起起痛何如。道德为时重，文章是事馀。狐池遗旧宅，鸟岭返灵舆。晓日东郊外，千行泪湿裾。,5
Yuan,于石,其二,伊昔西湖上，孤山几树梅。断篱深院落，流水旧亭台。明月无今古，春风自去来。逋仙不复作，消瘦为谁开。,4
NanBei,僧惠休,其二,少年窈窕舞君前。容华艳艳将欲然。为君娇凝复迁延。流目送笑不敢言。长袖拂面心自煎。愿君流光及盛年。,1
Yuan,吴志淳,小姑山,长江数千里，屹立一峰尊。开辟由神禹，朝宗自海门。鱼龙藏白昼，星斗动黄昏。祇有孤舟客，归心逐浪翻。,4
NanBei,庾信,游山诗（《诗纪》云。一作游仙。）,聊登玄圃殿，更上增城山。不知高几里，低头看世间。唱歌云欲聚，弹琴鹤欲舞。涧底百重花，山根一片雨。婉婉藤倒垂，亭亭松直竖。,1
WeiJin,张协,其三,金风扇素节，丹霞启阴期。腾云似涌烟，密雨如散丝。寒花发黄采，秋草含录滋。闲居玩万物，离群恋所思。案无萧氏牍，庭无贡公綦。高尚遗王侯，道积自成基。至人不婴物，馀风足染时。,0
Ming,平显,忆滇春,颗金螺贝马蹄盐，万井高甍截画檐。比屋弦歌春皞皞，笼街灯火夜厌厌。风花献媚熏青眼，雪絮飞香点紫髯。记得赋诗滇海上，砚池影蘸碧鸡尖。,5
Qing,文济寅,挽曾国荃联,富贵几人到白头，惟楚有才，于斯为盛，独惜黄粱梦幻，片刻千秋，计吾乡历军兴来，如罗李，如王刘诸军，皆早因敌忾捐躯，数百年涟水钟灵，只遗此匑匑耆旧，克备达尊之三，老成人树典型，洵可云多福多寿耳，况燕谋保艾，爵府绥蕃，朝廷恤予弥优，且不乏孙曾继武；馨香万代光青史，以功受爵，其生也荣，尤欣丹陛恩浓，一门五谥，念潭庑自文正外，若忠悯，若靖毅二公，固亦已盖棺定论，十八省勋臣翊运，孰似兹绰绰同胞，特膺华衮者四，伯仲间见伊吕，真无惭难弟难兄哉，矧犀角流芳，麟图记绩，夷夏怀柔并至，又群钦惠敏易名。,6
NanBei,刘删,赋得马,独饮临寒窟，离群思北风。陈王欲观舞，御史自随骢。边声陨客泪，果下益桃红。恒持沛艾影，解向平陵东。,1
Yuan,王儒珍,书淮阴传后,楚汉争雄日，乾坤杀气昏。筑坛需上将，决策拜王孙。百战通侯爵，千金漂母恩。如何天下定，却忆蒯生言。,4
Ming,方献夫,其十,混世终能否，耽幽奈癖何。一蓑聊自足，馀论敢求多。凤鸟何时见，沧浪隔岛歌。吾侪今洒落，不啻舞雩过。,5
NanBei,僧宝志,谶诗,乐哉三十馀，悲哉五十里。但看八十三，子地妖灾起。佞臣作欺妄，贼臣灭君子。若不信吾言，龙时侯贼起。且至马中间，衔悲不见喜。,1
Tang,朱长文,吴兴送梁补阙归朝赋得荻花,柳家汀洲孟冬月，云寒水清荻花发。一枝持赠朝天人，愿比蓬莱殿前雪。,2
Yuan,元明善,送董慎斋左丞讨贼,负剑先驱意气閒，也胜局蹐著儒冠。古来每说从军乐，此去不辞行路难。使节再临民志定，兵锋一举贼心寒。书生奋力效驰逐，要写功名久远看。,4
Yuan,汪宗臣,金陵凤凰台,龙虎势称雄，凤凰台望浓。潮翻江汉转，地扼楚淮冲。平野频烽火，孤城半稑穜。丹楹傍萧寺，尘扆识高宗。,4
Tang,王正己,句,未可轻樗栎，尤能济雪霜。,2
Song,刁麟游,竹马,小儿骑竹作骅骝，犹是东西意未休。我已童心无一在，十年浑付水东流。,3
Tang,皮日休,其六 樊榭,主人成列仙，故榭独依然。石洞鬨人笑，松声惊鹿眠。井香为大药，和语是灵篇。欲买重栖隐，云峰不售钱。,2
Tang,卞震,其二,老筇支瘦影，寒木凭吟身。,2
Song,王安中,乙巳岁喜雪御筵即席和御制诗,九衢歌舞醉为乡，共庆飞霙报岁穰。花趁小春飘宴席，天回和气入彫觞。三银阙涌云潢外，万玉妃朝月殿旁。圣旦亲逢赓帝藻，不同梁苑召邹阳。,3
Qing,方维仪,忆金陵诸姊,昨岁长千里，今宵寓楚城。汉宫弹一曲，幕府获千兵。花发留春意，人伤远别情。可怜枝上月，长在子规声。,6
NanBei,张率,走马引,良马龙为友，玉珂金作羁。驰骛宛与洛，半骤复半驰。倏忽而千里，光景不及移。九方惜未见，薛公宁所知。敛辔且归去，吾畏路傍儿。,1
Tang,李峤,闰九月九日幸总持寺登浮图应制,闰节开重九，真游下大千。花寒仍荐菊，座晚更披莲。刹凤回雕辇，帆虹间䌽旃。还将西梵曲，助入南薰弦。,2
Ming,王猷,冬月舟过闽滩 其一,一叶危滩下，寒流带落霞。峰环金谷帐，石浣越溪沙。有响云惊阵，无风浪喷花。舟轻行独稳，滩险似平沙。,5
Ming,王辄,玉洞秋云,山口旋平陆，萦回古洞天。崇阿秋露合，峭壁暮云连。缥缈非人境，氤氲远市廛。琼林珠树鹤，蓬岛玉华仙。石窍鸣天鼓，岩扉响涧泉。水边有瑶草，服食可延年。,5
WeiJin,刘琨,散骑常侍刘府君诔,爰自上叶，帝尧之胤。堂堂汉祖，豁豁高韵。茂载孝景，克绍前训。穆矣靖王，开国作镇。惟祖惟父，乃光有晋。积行累仁，世笃忠顺。是用感和，诞育奇隽。淑质英挺，金声玉振。嗟乎君侯，仍寝斯疾。命不可延，中年殒卒。冲飙摧华，阆风雕实。如可赎兮，人百其质。存若烛龙衔曜，没若庭燎俱灭。搢绅颓范于高模，邦国弥悴于陨哲。,0
Yuan,李孝光,挽朱西隐,清气还天地，英灵太飒然。年尊几耳顺，子孝自心传。星陨忧高士，山颓惜大贤。竹西有旧隐，草木亦苍妍。,4
Tang,僧元安,浮沤歌①,秋天雨滴庭中水，水上漂漂见沤起。前者已灭后者生，前后相续何穷已。本因雨滴水成沤，还缘风激沤归水。不知沤水性无殊，随他转变将为异。外明莹，内含虚，内外胧若宝珠。正在澄波看似有，及乎动著又如无。有无动静事难明，无相之中有相形。祇知沤向水中出，岂知水不从沤生。权将沤水类馀身，五蕴虚攒假立人。能达蕴空沤不实，方能明见本来真。,2
Ming,方九功,菊花 其一,露冷江蘋雁度时，萧萧黄菊满疏篱。寒枝带雨开仍艳，晚节凌霜赏未迟。移傍小檐承绮席，从观深夜倒金卮。摘来冉冉香盈把，共泛西风醉莫辞。,5
Ming,王绅,滴泪坡,危崖通绝磴，枯木挂长萝。怀古夜郎道，劳神滴泪坡。阴晴咫尺异，冰雪涧沟多。岁暮仍行役，私情可奈何。,5
Ming,丁晋,寄诚庄诗,芝轩先生人中仙，儒医并称世所艰。颜井泉通上池水，孔坛杏接匡庐山。焚香鼓琴白昼静，吟诗瀹茗青春闲。老樵何幸忝知己，日日杖藜相往还。,5
Qing,王灏,高忠宪公水居,大雅久沦丧，斯道在东林。先正有遗徽，穹然山水深。浩渺纵孤舟，云居远追寻。登涉怀往迹，旷望悦幽心。群峰散平湖，空翠来苍岑。伊人虽缅邈，虚室悬鸣箴。矧兹溯流风，因之白雪吟。投琼意何厚，赓歌良不任。自昔期古处，靡靡遂至今。日月忽西驰，岁暮苦寒侵。愿言告良友，努力嗣徽音。,6
Ming,王绂,寄庞山人士南,为问庞居士，年来安稳无。高閒唐陆羽，清逸宋林逋。竹里茶烟细，梅边鹤影孤。逃名浑未许，好句落江湖。,5
Ming,方应选,题陈叔真扇头,前峰与后峰，何处容吾屐。兀坐小亭幽，时闻空翠滴。,5
Ming,于奕正,泛秦淮,一夜秦淮水，家家波上窗。舟轻能载岫，流缓不归江。击楫青衣乱，窥帘红影双。歌声何处细，邻舫有新腔。,5
Yuan,王士熙,象石,老石何年有，江头阅岁华。蜿蜒龙吸水，突兀象蹲沙。地轴资神禹，天工付女娲。归来银汉客，好与共空槎。,4
Song,王汝舟,其四,种竹淇园远致君，生平孤节负辛勤。需贤侧席非无意，地远言轻岂易闻。,3
Qing,尤秉元,牡丹,洛阳花谱几番新，烂漫欣看谷雨辰。晚出遂超群品上，才开便足十分春。倚栏妆重愁无力，绕幕香浓欲醉人。千载沉香遗迹在，谁将绝调写风神？,6
Ming,公鼐,岢罗陀诗,一冈中断水分流，茅屋乘岩万树幽。宛转桃花堪问讯，莫教容易放渔舟。,5
Song,王镃,山居,屋头藓树蜕鸣蛩，池上沟泉凿石通。香老蒲花春洞影，凉生槲叶午窗风。泥瓶开酒留樵客，箬笠穿云访药翁。虽是一贫清似水，定无徭役到山中。,3
Qing,方大猷,南歌子,衰草粘天际，寒蛩警枕头。老夫偏会种离愁。教把宜春揭去，换宜秋。书断云中雁，情孤水上鸥。又谁临月引箜篌。刚唱思君君不见，下渝州。,6
WeiJin,辛萧,元正诗,元正启令节，嘉庆肇自兹。咸奏万年觞，小大同悦熙。,0
Qing,仇梦岩,邗上访汪孝廉剑潭四首（录一首）,飘泊谁人问可怜，只多吟侣与为缘。自看竹扇羲之笔，心醉江南十二年。,6
Yuan,李道纯,其二,静室闲心镜，虚堂剔慧灯。外头明皎皎，里面晃腾腾。黍米光中现，银蟾水底澄。悬胎金鼎内，一粒大丹凝。,4
Tang,牛希济,其六,柳带摇风汉水滨，平芜两岸争匀。鸳鸯对浴浪痕新。弄珠游女，微笑自含春。轻步暗移蝉鬓动，罗裙风惹轻尘。水精宫殿岂无因。空劳纤手，解佩赠情人。,2
NanBei,刘义恭,拟古诗,束甲辞京洛，负戈事乌孙。后军济太河，筑垒黎阳屯。旦闻羽檄飞，夕见边驿奔。,1
Ming,王润,渔舟,时常出没不知秋，半世生涯在碧流。网晒斜阳红蓼岸，篷推明月白蘋洲。逍遥或傍严陵钓，放浪还随范蠡游。借问个中谁是伴，沙鸥忘我我忘鸥。,5
Ming,方郑作,柬汪用夫,我归岭峤云生履，君泛江天雪满船。离思不堪还异地，乡愁无奈况残年。海鸥笑客时能去，山鬼吹灯夜不眠。一棹沙溪明月静，渔竿相把钓寒烟。,5
Ming,王玉峰,水底鱼,那贼深入悬兵。如鱼就釜烹。教他来时有路。归去定无门。归去定无门。军士们。前面人马就是张元这厮。摆开阵势与他交战。净众上：鞭梢指处。把徐州四面围。把徐州四面围。介净：军士们。问他那里。何人领兵。介小生众：我这里种元帅亲自领兵。还有参谋王状元在中军寨。好好投降罢。净：那怕你无名小将。白面书生。放马相持战介净败下小生：这厮被我杀得胆丧魂飞。众兵乱窜。都逃遁了。军校。与我再追上去。。教他来时有路。归去定无门。归去定无门。,5
Yuan,王逢,简任子良县尹,儒雅南陵尹，归吴赋遂初。画传韩干马，羹煮季鹰鱼。柳暗凝香阁，花交织翠裾。能令两童子，为我导行车。,4
Tang,元和举子,丙申岁诗①,元和天子丙申年，三十三人同得仙。袍似烂银文似锦，相将白日上青天。,2
NanBei,纪少瑜,游建兴苑诗,丹陵抱天邑，紫渊更上林。银台悬百仞，玉树起千寻。水流冠盖影，风扬歌吹音。踟蹰怜拾翠，顾步惜遗簪。日落庭光转，方幰屡移阴。终言乐未极，不道爱黄金。,1
Yuan,叶懋,其八 望思台,汉武求仙惑山鬼，仙人不来巫蛊起。绣衣直指向人间，思子宫成泪如水。秋风慷慨歌楼船，轮台下诏犹凄然。省躬罪已恨不已，穷兵黩武誇当年。奸臣并诛方士息，戾园秋草凄凄碧。功名独羡富民侯，高庙微言感胸臆。,4
Tang,湘妃庙,其七,泾阳平野草初春，遥望家乡泪滴频。当此不知多少恨，至今空忆在灵姻。,2
Song,句昌泰,其四,胜簪不肯黑，浮颊故能红。心寄尘埃外，春归杖履中。径松青谡谡，庭草碧茸茸。无术系白日，年光如转蓬。,3
Qing,方朝,江夜有怀,风力卷云霾，孤舟傍翠崖。江星动鱼脊，山果落猿怀。旅梦滩声断，乡心驿路乖。不知莲社客，谁最念天涯。,6
Ming,方孝标,其二,胡天汉日月，宋代鲁春秋。彤管当年笔，牙签昔日楼。行厨原自富，腹笥更相谋。茅屋清镫意，宁徒慰旅愁。,5
Song,方樗,游宝掌山寺,何年此招提，近在芝掌侧。巉岩耸苍空，云雾蒙绝壁。相传千岁僧，于此寄畴昔。提携酌春酒，况乃社日逼。俛仰天地间，一笑讵非得。,3
Yuan,小仓月僧,晋溪,削桐宫殿古溪泉，寰海声高利济全。晓日僧钟云外寺，晚山渔笛浪头船。三秋白雁芦花雪，二月金莺杨柳烟。野老石桥驴背上，人家村落锦屏前。,4
WeiJin,卞裕,诗,余弟适东迈，眷恋将乖情。离别信吾事，悽心相纚婴。,0
Yuan,王子一,鹊踏枝,远奢华。近清佳。火炼丹砂。水煮黄芽。牢拴住心猿意马。急疏开利锁名枷。,4
NanBei,王筠,其二,可怜洛城东，芳树摇春风。丹霞映白日，细雨带轻虹。,1
Ming,王象晋,种竹,斸取江干老竹根，携归家去长儿孙。他年节劲干霄起，招得丹山彩凤鶱。,5
Qing,六十七,舟中晚眺①,河流屈曲抱清湾，徙倚船窗望碧山。塔在暮烟残照里，人居修竹茂林间。沿堤绿柳开娇眼，夹岸红梅破醉颜。荡桨吴歈歌断续，枝头相答鸟间关。,6
Qing,卞乃钰,刘谦山邑尊（有光）奉调赴省，诗以送之（八首录六） 其一,令尹题名取次看，几人严覈几人宽。一周甲子从头数，六十年无此好官。,6
Yuan,吴镇,其二,碧树拥江扉，朱帘卷翠微。崇朝无客过，傍晚有渔归。岭耀梅重白，堤萦絮正飞。若留清夜赏，铅粉更光辉。,4
Tang,水神,其十,雪集大野兮血波汹汹，玄黄交战兮吴无全陇。既霸业之将坠，宜嘉谟之不从。国步颠蹶兮吾道遘凶，处鸱夷之大困，入渊泉之九重。上帝悯余之非辜兮，俾大江鼓怒其冤踪。所以鞭浪山而疾驱波岳，亦粗足展余拂郁之心胸。当灵境之良宴兮，谬尊俎之相容。击箫鼓兮撞歌钟，吴讴越舞兮欢未极。遽军城晓鼓之鼕鼕，愿保上善之柔德，何行乐之地兮难相逢。,2
Qing,文静玉,银河篇寄颐道主人汉皋,六月银河云影碧，八月银河露华白。金风微动晚凉生，最觉分明秋七夕。七夕银河分外明，青天不许片云行。璇宫夜静支机石，微觉珊珊静有声。画屏光冷销银烛，案户横斜还络角。花阴深处倚阑干，罗衣单薄人如玉。红墙宛转鹊桥秋，知有天涯望远愁。天际归舟何日到，莫教织女望牵牛。,6
Yuan,王佐,和元正见寄,早岁承书问草莱，忍将怀抱向人开。秋霜荆棘关头墓，寒雨钩辀海上台。须鬓已从青镜改，梦魂曾逐片帆回。天涯一掬思亲泪，待洒泷阡万树梅。,4
Tang,江为,简寂观,钱烬满庭人醮罢，西峰凉影月沉沉。到来往事碑中说，坛畔徘徊秋正深。,2
WeiJin,无名氏,其八,冉冉孤生竹，结根泰山阿。与君为新婚，兔丝附女萝。兔丝生有时，夫妇会有宜。千里远结婚，悠悠隔山陂。思君令人老，轩车来何迟。伤彼蕙兰花，含英扬光辉。过时而不采，将随秋草萎。君亮执高节，贱妾亦何为。,0
Qing,毛莹,误佳期 写怀,雨骤风狂如许。苦把愁牵住。睡乡路径甚分明，怎不容人去。缱绻总成虚。排遣浑无计，画眉黛笔未全枯。写出关情句。,6
Tang,上官婉儿,其四,岩壑恣登临，莹目复怡心。风篁类长笛，流水当鸣琴。,2
Yuan,于钦,巢湖中庙迎神歌,广开兮龙宫，御仙姥兮下鸡笼。神灵雨兮先以风，云溶溶兮渐来东。扬朱幢兮建翠旗，骖青虬兮从文螭。锵鸾音兮以下，若有人兮开罗帷。罗帷淡兮春风，俨仙灵兮在其中。集千艘兮鸣鼓，疏节歌兮缓舞。奠桂酒兮藉兰肴，折芳馨兮遗远渚。神忻忻兮既安留，泽斯民兮受其嘏。,4
NanBei,岑之敬,乌栖曲,骢马直去没浮云，河渡冰开两岸分。鸟藏日暗行人息，空栖只影长相忆。明月二八照花新，当垆十五晚留宾。,1
Yuan,岑安卿,其四,琴书曾远访，访我海东滨。对酒不成醉，看花惟惜春。青灯书有味，白眼世无人。尽有耕桑趣，翛然一幸民。,4
Song,王举元,同游柏谷山,晓出东郊迥，路穿桑柘林。人耕新雨地，寺隐半岩阴。远目穷天宇，和风爽醉襟。停骖顾遗老，同是劝农心。,3
Tang,王建,答寄芙蓉冠子,一学芙蓉叶，初开映水幽。虽经小儿手，不称老夫头。枕上眠常戴，风前醉恐柔。明年有闺阁，此样必难求。,2
Yuan,李俊民,游青莲 其一,闲携方外友，同谒梵王宫。山吐三更月，松摇万壑风。流年飞鸟过，浮世落花空。不有归来兴，何能见远公。,4
NanBei,刘逖,浴温汤泉诗①,骊岫犹怀土，新丰尚有家。神井堪消疹，温泉足荡邪。紫苔生石岸，黄沫拥金沙。振衣殊未已，翻能停使车。,1
WeiJin,夏侯湛,春可乐,春可乐兮乐东作之良时。嘉新田之启莱。悦中畴之发菑。桑冉冉以奋条。麦遂遂以扬秀。泽苗翳渚。原卉耀阜。春可乐兮乐崇陆之可娱。登夷冈以回眺。超矫驾乎山隅。春可乐兮缀杂华以为盖。集繁蕤以饰裳。散风衣之馥气。纳戢怀之潜芳。鹦交交以弄音。翠翾翾以轻翔。招君子以偕乐。携叔人以微行。援若流之绿芰。进樱桃于玉盘。,0
Yuan,李裕,定情篇,愿作云台镜，团圆誓不亏。朝朝绮窗里，相对画蛾眉。,4
Yuan,林景熙,避寇海滨①,偶动乘桴兴，孤筇立海头。兵尘何处避，春色使人愁。腥浪翻蛟室，痴云结蜃楼。神山空缥缈，水弱不胜舟。,4
WeiJin,陶潜,游斜川并序,开岁倏五日，吾生行归休。念之动中怀，及辰为兹游。气和天惟澄，班坐依远流。弱湍驰文鲂，闲谷矫鸣鸥。迥泽散游目，缅然睇曾丘。虽微九重秀，顾瞻无匹俦。提壶接宾侣，引满更献酬。未知从今去，当复如此不？中觞纵遥情，忘彼千载忧。且极今朝乐，明日非所求。,0
Qing,王继统,仲春,仲春气候暖，微雨旋已晴。晨起念佳旭，欣然出柴荆。溪头杏花白，墙角春鸠鸣。植杖语邻叟，东皋从耦耕。,6
Qing,于豹文,闭门,闭门不羡鹤书频，鱼鸟闲同万物春。小草曾嗤谢安石，《大招》无奈楚灵均。江湖廓庙谁高下，白发黄金有故新。却笑折腰彭泽宰，归来始号葛天民。,6
Yuan,岑安卿,八月十九日宿慈水车轮桥野人家夜闻犬吠有一人立门首忽问曰鸡鸣否诘之乃入县膺役者盖卜夜之早晚恐违官事也感而枕上有作,官道月瞢瞢，微云弄薄晴。居人闻犬吠，行客问鸡鸣。王者化无外，公家事有程。民心虽谨畏，何日是升平。,4
Song,尹廷高,信安送友归开化,客里复送客，君西我亦东。相逢机易失，欲别意难穷。杨柳津亭绿，桃花野渡红。不堪回首处，江上雨濛濛。,3
WeiJin,李皓,述志赋,皓以纬世之量，当吕氏之末，为群雄所奉，遂启霸图，兵无血刃，坐定千里，谓张氏之业，指期而成，河西十郡，岁月而一。既而秃发傉檀入据姑臧，且渠蒙逊基宇稍广，于是慨然著述志赋焉，其辞曰：涉至虚以诞驾，乘有舆于本无，禀玄元而陶衍，承景灵之冥符。荫朝云之庵霭，仰朗日之照煦。既敷既载，以育以成。幼希颜子曲肱之荣，游心上典，玩礼敦经。蔑玄冕于朱门，羡漆园之傲生；尚渔父于沧浪，善沮溺之耦耕。秽鸱鸢之笼吓，钦飞凤于太清。杜世竞于方寸，绝时誉之嘉声。超宵吟于崇领，奇秀木之陵霜，挺修干之青葱，经岁寒而弥芳。情遥遥以远寄，想四老之晖光。将戢繁荣于常衢，控云辔而高骧。攀琼枝于玄圃，漱华泉之渌浆。和吟凤之逸向，应鸣鸾于南罔。时弗获彤，心往形留，眷驾阳林，宛首一丘；冲风沐雨，载沈载浮。利害缤纷以交错，欢感循环而相求。乾扉奄寂以重闭，天池绝津而无舟，悼贞信之道薄，谢惭德于圜流。遂乃去玄览，应世宾，肇弱巾于东宫，并羽仪于英伦，践宣德之秘庭，翼明后于紫宸。赫赫谦光，崇明奕奕，岌岌王居，诜诜百辟，君希虞夏，臣庶夔益。张王颓岩，梁后坠壑，淳风杪莽以永丧，缙绅沦胥而覆溺。吕发衅于闺墙，厥构摧以倾颠。疾风飘于高木，回汤沸于重泉，飞尘翕以蔽日，大火炎其燎原。名都幽然影绝，千邑阒而无烟。斯乃百六之恒数，起灭相因而迭然。于是人希逐鹿之图，家有雄霸之想，暗王命而不寻，邀非分于无象。故覆车接路而继轨，膏生灵于土壤。哀馀类之忪懞，邈靡依而靡仰；求欲专而失逾远，寄玄珠于罔象。悠悠凉道，鞠焉荒凶，杪杪余躬，迢迢西邦，非相期之所会，谅冥契而来同。跨弱水以建基，蹑昆墟以为墉，总奔驷之骇辔，接摧辕于峻峰。崇崖嵏妻嶪，重险万寻，玄邃窈窕，盘纡嵚岑，榛棘交横，河广水深，狐狸夹路，鸮鸱群吟。挺非我以为用，任至当如影响，执同心以御物，怀自彼于握掌，匪矫情而任荒，乃冥合而一往，华德是用来庭，野逸所以就鞅。休矣时英，茂吉隽哲，庶罩纲以远笼，岂徒射钩与斩袂，或脱梏而缨蕤，或后至而先列，采殊才于岩陆，拔尧彦于无际。思留侯之神遇，振高浪以荡秽。想孔明于草庐，运玄筹之罔滞，洪操槃而慷慨，起三军以激锐。咏群豪之高轨，嘉关张之飘杰，誓报曹而归刘，何义勇之超出！据断桥而横矛，亦雄姿之壮发。辉辉南珍，英英周鲁，挺奇荆吴，昭文烈武，建策乌林，龙骧江浦。摧堂堂之劲阵，郁风翔而云举，绍樊韩之远踪，侔徽猷于召武，非刘孙之鸿度，孰能臻兹大祐！信乾坤之相成，庶物希风而润雨。岷益既荡，三江巳清，穆穆盛熏，济济隆平。御群龙而奋策，弥万载以飞荣，仰遗尘于绝代，企高山而景行。将建朱旗以启路，驱长毂而迅征，靡商风以抗旆，拂招摇之华旌，资神兆于皇极，协五纬之所宁。赳赳干城，翼翼上弼，恣馘奔钰，截彼丑类。且洒游尘于当阳，拯凉德于已坠。间昌宇之骖乘，暨襄志而案辔。知去害之在兹，体牧童之所述，审机动之至微，思遗餐而忘寐，表略韶于纨素，托精诚于白日。,0
Song,王镃,赤城李丹士,频年游岳洞，灵迹记无差。学得长生术，常留锻死砂。笛吹苍岛月，鞋踏赤城霞。又欲腾空去，寻仙到九华。,3
Ming,叶颙,和张仲达客苏州春暮览古韵,异国逢春暮，惊心对日西。湖生吴水冷，云压楚山低。老树风霜古，荒城烟雨迷。夫差旧台馆，花落鹧鸪啼。,5
Ming,王鏊,其三,明朝成四十，万事付因循。乍见少而老，相随病与贫。年年仍故我，得得且随人。鲍叔能知己，王融莫笑人。,5
Ming,叶元玉,京中送举人刘汝敬省母,转眼南宫较艺时，匆匆何事负佳期。芙蓉不怨开花晚，乌鸟宁忘反哺私。泪被天风吹作雨，愁因柳路织成丝。我心亦似君心切，况在天涯赋此诗。,5
Qing,王兆升,其四,但歌灵雨降，瘠里仍然贫。早谷先垂颖，新秧犹压蘋。谁怜蓣作饮，果见釜生尘。不历郊原过，焉知民苦辛。,6
Qing,王苹,海镜庵与文悦上人茶话,佛火鱼龙里，寒潮钟磬边。数椽空所有，一水息诸缘。茶色浮鲛市，帆痕落水田。为言花事后，时见蜃楼悬。,6
Tang,吴越王与陶谷,酒令（谷使吴越，共举酒令云云。） 其一,白玉石，碧波亭上迎仙客。口耳王，圣明天子要钱塘。,2
Tang,皮日休,其二 华顶杖,金庭仙树枝，道客自携持。探洞求丹粟，挑云觅白芝。量泉将濯足，阑鹤把支颐。以此将为赠，惟君尽得知。,2
Qing,戈涛,赠董清平燮庵,栖迟锁院论文日，弹指流光已十年。异地相逢嗟共老，故人虽在散如烟。华风久格蛮夷俗，灵雨新沾芋栗田。莫叹官贫公禄薄，与君畴昔酌清泉。,6
Yuan,汪广洋,西掖闻莺,粉署春已晚，黄鹂时复鸣。落花荡轻吹，繁木翳新晴。好语多联续，馀音入紫清。凤凰池上客，一曲送新声。,4
Yuan,吴益,题芦花被图,秋风吟就芦花被，一落人间知几年？泽国江山今入画，诗人毛骨久成仙。高情已落沧洲外，旧梦犹迷白鸟边。展卷不知时世换，水光山色故依然。,4
Tang,白云仙人,其三 紫芝草,此花有不稀，出土并三枝。朱砂见宝白，煮汞自然痴。,2
Song,仇远,处暑后风雨,疾风驱急雨，残暑扫除空。因识炎凉态，都来顷刻中。纸窗嫌有隙，纨扇笑无功。儿读秋声赋，令人忆醉翁。,3
Tang,伊用昌,题游帷观真君殿后①,日日祥云瑞气连，侬家应作大神仙。笔头洒起风雷力，剑下驱驰造化权。更与戎夷添礼乐，永教胡虏绝烽烟。列仙功业只如此，直上三清第一天。,2
Yuan,汪珍,渡口,漠漠村墟迥，冥冥烟火微。废台犹近驿，旧馆半无扉。水阔鱼虾贱，天寒鸿雁稀。前途正风雨，泥淖上征衣。,4
Ming,王庭,晚归,閒林引归趣，曲沼更经过。晚月自生照，秋风吹奈何。傍篱虫语细，近郭屋烟多。望处行人尽，讵逢狂者歌。,5
WeiJin,王嘉,歌三首 其二,三禾椮椮林茂孳。金刀利刃齐刈之。,0
Yuan,何失,其二,十八事舅姑，机杼任蓬首。照面不照心，照心妾不丑。,4
Tang,宋务光,七夕感逝,生代日何短，徂迁岁欲期。始闻春鸟思，溘见凉云滋。皎皎河汉匹，三秋会有期。嗟嗟瑟琴偶，一去无还时。晴壁看遗挂，虚檐想步綦。流芳行处歇，空色梦中疑。昔有秦嘉赠，今为潘岳诗。百忧人自老，玄发新成丝。,2
Tang,王琚,奉荅燕公,谁道零陵守，东过此地游。友僚同省阁，昆弟接荆州。我逐江潭雁，君随海上鸥。屡伤神气阻，久别鬓毛秋。疑岭春应遍，阳台雨欲收。主人情未尽，高驾少淹留。,2
WeiJin,湛方生,孔公赞,文王既没，微言将坠。邈哉孔公，龙见九二。阐化系象，素王洙泗。发挥中叶，道映周季。,0
Yuan,辛敬,其六 杉闸奔湍,怒涛来沧渠，西出吴门道。官家严水利，蓄泄何草草。洞庭霜橘晚，震泽鲈鱼早。从此有扁舟，长于泽中老。,4
NanBei,傅亮,感物赋,在西城之暮晷，肃皇命于禁中。聆蜻蛚于前庑，鉴朗月于房栊。风萧瑟以陵幌，霜溰溰而被墉。怜鸣蜩之应节，惜落景之怀东。嗟劳人之萃感，何夕永而虑充。眇今古以遐念，若循环之无终。咏倚相之遗矩，希董生之方融。钻光灯而散帙，温圣哲之遗踪。坟素杳以难暨，九流纷其异封。领三百于无邪，贯五千于有宗。考旧闻于前史，访心迹于污隆。岂夷阻之在运，将全丧之由躬。游翰林之彪炳，嘉美手于良工。辞存丽而去秽，旨既雅而能通。虽源流之深浩，且扬搉而发蒙。习习飞蚋，飘飘纤蝇，缘幌求隙，望爓思陵。糜兰膏而无悔，赴朗烛而未惩。瞻前轨之既覆，忘改辙于后乘。匪微物之足悼，怅永念而捬膺。彼人道之为贵，参二仪而比灵。禀清旷以授气，脩缘督而为经。照安危于心术，镜纤兆于未形。有徇末而舍本，或耽欲而忘生。碎随侯于微爵，捐所重而要轻。矧昆虫之所昧，在智士其犹婴。悟雕陵于庄氏，几鉴浊而迷清。仰前修之懿轨，知吾迹之未并。虽宋元之外占，曷在予之克明。岂知反之徒尔，喟投翰以增情。,1
Song,王晖,三河道中 其一,龙丘风土类中原，雨势山开百里川。白鹭水田摩诘画，桃花溪洞武陵船。,3
Tang,李揆,句,免相践蓬阁，卧痾淮海滨。偶逢潘川守，宛是洛阳亲。,2
Tang,僧可朋,中秋月,登楼仍喜此宵晴，圆魄才观思便清。海面乍浮犹隐映，天心高挂最分明。片云想有神仙出，回野应无鬼魅形。曾向洞庭湖上看，君山半雾水初平。,2
Yuan,王翰,挽古心淳上人,饮尽杯中物，西游竟不归。孤坟谁挂剑，老泪独沾衣。夜月疑禅幻，春云想锡飞。东林诗社在，寂寞似君稀。,4
Tang,临淄县主,其七 穆荅县主,伊彼维扬，在天一方。驱马悠悠，忽来异乡。情通幽显，获此相见。义感畴昔，言存缱绻。清江桂洲，可以遨游。惟子之故，不遑淹留。,2
WeiJin,张纮,瑰材枕箴,彧彧其文，馥馥其芬。出自幽阻，升于毡茵。允瑰允丽，惟淑惟珍。安安文枕，贰彼弁冠。冠御于昼，枕式于昏。代作充用，荣巳宁身。兴寝有节，适性和神。,0
Qing,丁瀚,踏莎行 望雨,瓦雀鸣春，窗鸡报晚。捲帘薄雾笼幽草。山家正在望甘霖，鸠啼屋角听来好。润叶愁微，沾枝恨小。东风莫把浓云扫。年光输与柳条多，依依不觉春将老。,6
Yuan,李达衷,其二,骋怪驰妖老野狐，那知有手竞张狐。威能假虎态罴慑，媚或为男妇女趋。黄狗苍鹰真所忌，乌鸡白马是何辜。尝闻汝死必邱首，已见城东官道隅。,4
Song,王沂孙,疏影 咏梅影,琼妃卧月。任素裳瘦损，罗带重结。石径春寒，碧藓参差，相思曾步芳屧。离魂分破东风恨，又梦入、水孤云阔。算如今、也厌娉婷，带了一痕残雪。犹记冰奁半掩，冷枝画未就，归棹轻折。几度黄昏，忽到窗前，重想故人初别。苍虬欲捲涟漪去，慢蜕却、连环香骨。早又是，翠荫蒙茸，不似一枝清绝。,3
Ming,史监,五台山和前韵 其一,南天翠拔耸高台，图画悬天一幅开。有路层崖皆立石，无枝古树半成苔。潭龙起处电光走，木客吟时山雨来。俯仰独怀千古意，诗成倚杖漫徘徊。,5
Yuan,耶律楚材,过阴山和人韵① 其二,羸马阴山道，悠然远思寥。青峦云霭霭，黄叶雨萧萧。未可行周礼，谁能和舜韶。嗟吾浮海粟，何碍八风飘。,4
Song,待考,贺秦桧联,我闻在昔，惟伊尹格于皇上；民到于今，微管仲吾其左衽。,3
Qing,王倩,满江红 题姜冶夫晴郊放犊图,一抹浓阴，恰遮断、溪西茅屋。只白石、徜徉林下，独驱黄犊。千涧云迷斜照澹，十围柳卧春波绿。算眼前、受享几何人，田园福。尘十丈，京华毂。米五斗，天家禄。尽纷纷金紫，哪如君乐。扣角无歌栖隐好，耕烟有地平生足。况神仙、肘后授奇力，能医俗。,6
Yuan,毛直方,其二,客中自有未招魂，剪纸空教夜祭门。万一相逢今夜梦，恨多应是两忘言。,4
Song,王岩,燕,一巢功绩破春光，絮落花残两翅狂。月树风枝不栖去，强来言语泥雕梁。,3
WeiJin,张载,七哀诗二首 其一,北芒何垒垒。高陵有四五。借问谁家坟。皆云汉世主。恭文遥相望。原陵郁膴膴。季世丧乱起。贼盗如豺虎。毁壤过一抔。便房启幽户。珠柙离玉体。珍宝见剽虏。园寝化为墟。周墉无遗堵。蒙茏荆棘生。蹊径登童竖。狐兔窟其中。芜秽不复扫。颓陇并垦发。萌隶营农圃。昔为万乘君。今为丘中土。感彼雍门言。悽怆哀今古。,0
Yuan,可继,谢良夫惠茶,欲谱茶经唤陆郎，三泉何事水汤汤。金芽尚带先春露，玉髓空遗旧日香。清苦家风搜肺腑，乱离符谶说旗枪。闭门读罢先天易，惊觉王孙出醉乡。,4
Yuan,李俊民,宿夹谷彦实庵,挂名仙籍上，晦迹茂林閒。门外丹河水，墙头明月山。境随心自远，人与话俱闲。应笑红尘客，区区谩往还。,4
Yuan,吴显,赋静庵,收敛江湖万里身，归来林下岸纶巾。从前岁月方知谬，自此光阴始是真。止所常观虚白室，行边不踏软红尘。野人亦得烟霞趣，布袜青鞋愿卜邻。,4
Ming,方献夫,公署赏牡丹兼喜雨得时字,百卉春将尽，名花独后时。恰逢新雨润，又得众光垂。把酒阶常近，延宾席屡移。农家今日意，无限入金卮。,5
WeiJin,夏侯惠,其三,乃涉乎文陛，以登华殿。,0
Yuan,陈以仁,以渭隐,为学藏脩欲及时，年光劈箭驷难追。春风碧草惯为客，夜雨青灯拟话诗。君欲逃名甘渭水，谁能插翼上天池。讲明经义开茅塞，谊薄云高未有涯。,4
Tang,宋之问,上阳宫侍宴应制得林字（一本题上有九月晦日四字）,广乐张前殿，重裘感圣心。砌蓂霜月尽，庭树雪云深。旧渥骖宸御，慈恩忝翰林。微臣一何幸，再得听瑶琴。,2
Song,王山,其二,弦绝秦筝镜任尘，细腰休舞凤凰茵。一枝浓艳埋香土，万颗珍珠湿袖巾。行雨不归魂梦断，落花难伴绮罗春。汉皇甲帐当年意，纵有芳魂不似真。,3
Tang,李世民,望终南山,重峦俯渭水，碧嶂插遥天。出红扶岭日，入翠贮岩烟。叠松朝若夜，复岫阙疑全。对此恬千虑，无劳访九仙。,2
NanBei,沈趍,赋得雾诗,窈郁蔽园林，依霏被轩牖。睇有始疑空，瞻空复如有。游蛇隐遥汉，文豹栖南阜。既殊三五辉，远望徒延首。,1
Yuan,吴师道,象山图,突兀山如象，东南缥缈间。先生说经罢，仙伯御风还。瑶草晚溪碧，桃花春洞閒。神京看图画，尘土愧人颜。,4
Yuan,尹志平,盘山栖云观,盘山路不深，道院正当心。一谷水流细，满山松布阴。庵前閒散发，亭下静披襟。羽客朝舂药，幽人夜抚琴。云生添瑞景，风动转清音。此地全真乐，予知胜万金。,4
WeiJin,傅玄,青青河边草篇①,青青河边草，悠悠万里道。划生在春时，远道还有期。春至草不生，期尽欢无声。感物怀思心，梦想发中情。梦君如鸳鸯，比翼云间翔。既觉寂无见，旷如参与商。梦君结同心，比翼游北林。既觉寂无见，旷如商与参。河洛自用固，不如中岳安。回流不及返，浮云往自还。悲风动思心，悠悠谁知者。悬景无停居，忽如驰驷马。倾耳怀音响，转目泪双堕。生存无会期，要君黄泉下。,0
Yuan,何中,同乡客（有认余舟者，问龙兴消息焉。）,遥见江西船，认是同乡客。何日发龙兴，迎人问消息。长河落雁秋，古渡啼鸦夕。不见楚天长，重重暮云色。,4
Tang,何千里,送贺秘监归会稽诗,锡鼎升天几万春，裔孙今复出嚣尘。姓名当系上清箓，齿发不知何代人？暂应客星过世主，旋归吴市作遗民。辽东鹤驾忽飞去，挥手无言辞紫宸。,2
NanBei,陆厥,邯郸行,赵女擪鸣琴，邯郸纷躧步。长袖曳三街，兼金轻一顾。有美独临风，佳人在遐路。相思欲褰衽，丛台日已暮。,1
Yuan,周霆震,秋日登城,山压孤城草树荒，西风尘起独彷徨。萧条遗构重烧毁，憔悴馀民半杀伤。驿传共疑星使杳，角声空引雁愁长。书生往往谈经济，揽辔澄清合有方。,4
NanBei,范云,贻何秀才诗①,桂叶竟穿荷，蒲心争出波。有鷕惊苹芰，绵蛮弄藤萝。临花空相望，对酒不能歌。闻君饶绮思，摛掞足为多。布鼓诚自鄙，何事绝经过。,1
Qing,方世举,滕王阁,阁外青山阁下江，阁中无主自开窗。春风欲拓滕王帖，蝴蝶入帘飞一双。,6
Tang,冷朝阳,立春,玉律传佳节，青阳应此辰。土牛呈岁稔，䌽燕表年春。腊尽星回次，寒馀月建寅。风光行处好，云物望中新。流水初销冻，潜鱼欲振鳞。梅花将柳色，偏思越乡人。,2
Tang,元稹,咏廿四气诗 谷雨春光晓,谷雨春光晓，山川黛色青。叶间鸣戴胜，泽水长浮萍。暖屋生蚕蚁，喧风引麦葶。鸣鸠徒拂羽，信矣不堪听。,2
Qing,王采薇,答薇隐复次前韵,香雾斜横帐，衣绵重压衾。梦听啼鸟乱，愁与落花深。易尽千行札，难分一缕心。相如情若固，何用白头唫。,6
Qing,王丹林,寒食,鸣鸠谷谷画楼边，欲雨还晴百五天。香荠乱堆梁苑雪，绿榆小铸沈郎钱。催花雨起无多日，衔纸鸢飞又一年。赖得近时无火禁，茶床吹袅竹炉烟。,6
Ming,王象晋,题荔支,绛袖冰肌画本难，骈肩含笑倚阑干。清霜且莫来相姤，闻道佳人不耐寒。,5
Yuan,耶律楚材,其七,个事不容针，迷途自陆沈。西天三步远，东海一杯深。凉月盛玄钵，轻云剪素襟。曹溪无一滴，波浪沸禅林。,4
Ming,叶小鸾,其二,红深翠浅最芳年，闲倚晴空破绮烟。何似美人肠断处，海棠和雨晚风前。,5
Yuan,王璋,送梅叔章入燕,少年心力办驱驰，名德家声世所知。到阙可无梅福疏，赠人唯有宛陵诗。行当塞雁初来日，归约河鱼欲上时。堂北春衫称寿罢，一杯春酒柏山祠。,4
Song,刁湛,题方干旧隐,自别高居二纪馀，今朝重到懒踟蹰。山川胜景依然在，屈指交亲一半无。,3
Qing,王掞,阅万历、泰昌、天启实录偶成,红丸应是误庸医，梃击风癫事可疑。独有移宫宜早决，杨涟当日系安危。,6
Qing,王灏,百字令,梨花春掩，小庭幽、怎地春光难售。飞雪漫随风荡漾，还似冬残时候。杏脸娇含，柳眉愁蹙，妆点溪山瘦。瑶台月下，尽教独自消受。追忆放鹤亭边，灞桥驴上，风景依然旧。碎玉声声寒欲诉，是处珠悬檐溜。小阁焚香，茶烟一缕，图史娱清昼。立来久矣，窗前忽讶君叩。,6
Tang,还阳子,师贻,我今一一诀真门，古圣皆因此出尘。昨日蓬莱仙会里，长生籍上又添君。,2
NanBei,吴迈远,棹歌行,十三为汉使，孤剑出皋兰。西南穷天险，东北毕地关。岷山高以峻，燕水清沮寒。一去千里孤，边马何时还。遥望烟嶂外，障气郁云端。始知身死处，平生从此残。,1
Ming,史元中,出东新关,十年两度水云东，三径非无旧菊松。客梦入秋惊落叶，交情计日候晨钟。扁舟暗识曾来路，短剑长随未定踪。试问尚平家事了，几时杖笠许相从。,5
Tang,石严,句,炎气拥为衣上火，汗光流出腹中汤。,2
Qing,王鸣雷,山居,长夏溪行独有谁，溪前明月坐吟诗。花开世上僧先觉，果熟林中鸟独知。过水防龙深处起，卧山忆鹿病时饥。从今应得闲无事，白发一回乌一丝。,6
Yuan,王勉,游灵山怀旧,灵山杰立青摩空，灵源一掷银河通。长松驾鹤号阴风，肩舆袅袅穿空濛。霹雳送雨来千峰，一洗万劫尘霾胸。人生飘泊犹飞蓬，微官束缚居樊笼。故人各别天西东，十年梦想冥飞鸿。生平诗笔称豪雄，不妨醉墨蟠蛟龙，明朝行复追尘踪。,4
Yuan,白朴,木兰花慢,展春风图画，恍人世、有神仙。爱手撚荼蘼，香间韵远，亸袖垂肩。东邻几番亲见，意丹青、无地著婵娟。杏脸红生晓晕，柳眉翠点春妍。舞衫歌扇绮罗筵。还我旧因缘。尽金缕新声，乌丝醉墨，共惜流年。年来茂陵多病，更玉琴、凄断凤鸾弦。留得一枝春在，不妨绝倒尊前。,4
Tang,伍乔,僻居谢何明府见访,公退琴堂动逸怀，闲披烟霭访微才。马嘶穷巷蛙声息，辙到衡门草色开。风引柳花当坐起，日将林影入庭来。满斋尘土一床藓，多谢从容水饭回。,2
Song,毛滂,赵乐道挽诗二首 其一,耆旧彫零尽，归来悲故乡。云山横爽气，杖履属空床。蚤发名难没，终荣德未央。芝兰日夜长，遗范在诸郎。,3
Yuan,王逢,杭城陈德全架阁录示至正十一年大小死节臣属其都济尔以下凡十三人王侯以下凡九人徵诗二首并后序 其一,累朝承泰运，四海搆兵屯。报国谁谋主，输忠独远臣。苍梧愁思竭，青竹汗痕新。少赐当时姓，华风接后尘。,4
Qing,释巨赞,又题尹瘦石百寿图卷,长空留雁影，展卷几沉吟。业绩终成幻，声华何处寻。难求不死药，幸有救时心。肝胆传千古，跫然觉世音。,6
Tang,王昶,批叶翘谏书纸尾（《榕阴新检》）,春色曾看紫陌头，乱红飞尽不禁愁。人情自厌芳华歇，一叶随风落御沟。,2
Tang,令狐楚,郡斋左偏栽竹百馀竿炎凉已周青翠不改而为墙垣所蔽有乖爱赏假（一作暇）日命去斋居之东墙由是俯临轩阶低映帷户日夕相对颇有翛然之趣,斋居栽竹北窗边，素壁新开映碧鲜。青蔼近当行药处，绿阴深到卧帷前。风惊晓叶如闻雨，月过春枝似带烟。老子忆山心暂缓，退公闲坐对婵娟。,2
Song,王雍,题三学山,五色琉璃白昼寒，当年佛脚印旃檀。藕丝织出三衣妙，贝叶经传一偈难。夜看圣灯红菡萏，晓惊飞石碧琅玕。更闻鹦鹉因缘塔，八十山僧试说看。,3
Tang,朱子真,对赵颖歌（一作对赵颍歌）,人间几日变桑田，谁识神仙洞里天。短促虽知有殊异，且须欢醉在生前。,2
Ming,尹斗寿,寄松岩金彦精（鍊光） 其一,一麾江海我，十口伯仁君。岁晚梦相忆，书来情见文。南楼须玩月，北渚试看云。政扫陈蕃榻，何时得笑云。,5
Ming,尹体震,旅况思亲,强解莱衣别故园，白云南望几烟村。西风忽遇堂前燕，报道三秋尽倚门。,5
Song,王存,游焦山,连山拥沧江，峭绝视兹鲜。由来一气结，殊不丽众巘。林深鸟声悦，境静人自远。方吾抱幽介，对此万虑遣。,3
Qing,毛澄,其三,茫茫西北几交兵，那见沧溟跋浪鲸。直恨未曾填大海，可怜无益筑长城。戈船下濑涛声伏，炮石飞车地道平。万古中华无此祸，古人何事不迟生。,6
Song,王圭,闻邵兴宗拜命,访政鸣尧鼓，旌贤走汉轮。帝方惊主父，人已荐平津。笔落三千健，恩颁尺一新。归来前席问，荣路迩严宸。,3
Yuan,林景熙,昆岩①,神斧何年凿，南山片石盘。玉藏仙笥古，翠落县门寒。老木天边瘦，归云雨外残。市尘吹不到，朝夕静相看。,4
NanBei,刘孝威,行行且游猎篇,之罘讲射所，上林娱猎场。选徒骄楚客，召狩誇胡王。罕车已戒道，风乌复起行。佽飞具矰缴，材官命蹶张。高罝掩月兔，劲矢射天狼。蹠地不遑逸，排虚岂及翔。日暮勾陈转，风清铙吹飏。归来宴平乐，宁肯滞禽荒。,1
Song,王安国,西湖春日,争得才如杜牧之，试来湖上辄题诗。春烟寺院敲茶鼓，夕照楼台卓酒旗。浓吐杂芳薰巘崿，湿飞双翠破涟漪。人间幸有蓑兼笠，且上渔舟作钓师。,3
Ming,叶梦熊,小金山别李文轩潘肖径二兄①,津头相送意迟迟，伐鼓开帆傍醉时。别去青山惟有梦，愁来白发渐成丝。筑台正拟江门住，仗剑何堪海国移。独怪醒馀天际隔，峡云汀柳转凄其。,5
Ming,王缜,感春次夏德树廷评韵,鼎鼎百年客，轻轻二月春。凉看池面水，深厌马头尘。庭草巡檐翠，江花作意新。满怀忧乐处，欲话向何人。,5
Ming,史谨,其二,金门袁外史，诗句逼阴何。性癖交游少，心閒制作多。砚池分雨露，丹鼎驻羲和。稍待身无恙，还来听醉歌。,5
Ming,叶梦熊,飞来寺,天开巨险碧流通，何处飞来半在空。已恃梯航收海国，更从镜树隐珠宫。澄潭犀去留清影，古洞龙归起暮钟。作客乾坤生计拙，无如峡口问渔翁。,5
Qing,孔兰英,自题燕姬出猎图,霜气冷征衣，秋原雉兔肥。燕姬年十五，挟弹势如飞。,6
Yuan,僧宗衍,题仙山楼观图,琅玕珠树隔烟霄，仙子楼居积翠遥。羽化梦惊玄鹤返，丹成身与白云飘。杖随麋鹿山深浅，钓掣鲸鱼海动摇。想像虚无图画里，秦皇汉武若为招。,4
Song,王禹偁,其二,除夜在天涯，共君同忆归。梦中倾寿酒，堂下著斑衣。腊雪通宵舞，梅花到处飞。更堪洞庭宿，愁思倍依依。,3
Song,王曙,答子,疏家子叹挥金后，禦寇妻悲遗粟回。争似吾儿知止足，陶庐容膝早归来。,3
Song,王万之,踏莎行,柳外寒轻，水边亭小。昨朝燕子归来了。天涯无数旧愁根，东风种得成芳草。亭畔秋千，当时欢笑。香肌不满和衣抱。那堪别后更思量，春来瘦得知多少。,3
Ming,王微,春夜留别,朝朝还夕夕，春与梦中看。月有痕知怨，花无言欲残。羁魂游处怯，醉影别时寒。一水何曾隔，其如去住难。,5
Yuan,汪仁立,客舍怀余成季,夕阳在青山，山高夕阳早。美人未归来，山外浮云好。稚子候门前，酒熟黄花老。,4
Ming,王佐,槟榔①,海国居奇货，何当最上珍。丘园逃禄爵，商贾忽金银。白泽通寰宇，红潮到八闽。岐黄宠臣使，别命管交亲。,5
Yuan,于石,其二,明月成三友，青山结四邻。家贫猿执爨，林静鸟司晨。好竹能医俗，幽花不媚人。盘餐何所有，春韭与秋莼。,4
NanBei,岑之敬,对酒,色映临池竹，香浮满砌兰。舒文泛玉碗，漾蚁溢金盘。箫曲随鸾易，笳声出塞难。唯有将军酒，川上可除寒。,1
Tang,李逢吉,酬致政杨祭酒见寄,初还相印罢戎旃，获守皇居在紫烟。妄比酂侯功蔑尔，每怀疏傅意悠然。应将半俸沾闾里，料入中条访洞天。十载别离那可道，倍令惊喜见来篇。,2
Song,尤袤,青山寺,峥嵘楼阁插天开，门外湖山翠作堆。荡漾烟波迷泽国，空濛云气认蓬莱。香销龙象辉金碧，雨过麒麟剥翠苔。二十九年三到此，一生知有几回来。,3
Qing,王芝兰,金山中泠泉联,水木湛清华，金焦而外，又益名区，却忆向岁经营，江左风流贤大守；春秋多佳日，簿领余闲，偶来游眺，犹记故乡仿佛，济南潇洒大明湖。,6
Ming,王绍元,谒五坡祠,丞相忠魂何处招？纲常九鼎系山腰。百年事去公方饭，千里师行恨未销。血染燕尘应化碧，气吞海若已随潮。荐芳哭尽英雄泪，枯木寒云暮又朝。,5
Tang,李子,天晴景星见赋（以有道之邦德星昭见为韵）,君德惟馨。天文效灵。于是廓氛雾。埽青冥。发彼嘉气。浮兹景星。南有光而霞赤。东有色而烟青。合彼气之郁郁。浑此色之冥冥。昭然在天。明乎有德。仰其状而可嘉。究其灵而莫测。君有至道。不閒元以韬光。时无纤埃。必在天而发色。或出或处。念兹在兹。占莫知其常度。出必应乎盛时。所以当今夕而彰矣。向青霄而仰之。乘乎方色。遵彼天逵。泰阶正其位。五星守其维。然后见兹星之昭烛。经彼天以逶迤。晴空寥寥。列星炫炫。纷乎二气。始若烟而非烟。炯彼偫星。初乍隐而乍见。并我质之惟黄。总彼气而成绚。霏微类干吕之云。辉赫如绕枢之电。星气合会。光华动摇。二气之色交至。三星之状孔昭。曭朗惟明。疑沐其云露。光芒振曜。若击夫天飙。明丽太极。遐映青昊。呈贶遥对乎三台。效祥何惭于五老。克表王德。信由元造。在翼常瑞于尧年。居房永叶乎舜道。载美往牒。今祥我邦。观兹瑞之尤异。知景福之攸降。当其次天关。历牛斗。既应道而昭格。岂越度于前后。出无常处。向乐土以是临。仰之弥高。登灵台而可偶。是知景星之为德也。必得瑞一时。光九有。乃传芳而永久。,2
Qing,孔昭虔,齐天乐,扶摇吹遍沧桑梦，萧然敝庐春老。竹径苔荒，松窗雪古，旧侣都非年少。孤吟瘦岛。似化鹤归来，令威华表。正忆天涯，故人前度别离早。同心千里咫尺，折梅官阁下，挥翰云埽。香火因缘，烟霞岁月，并入怀人幽抱。宾鸿过了。又寂寞空山，片云飞到。细酌流霞，玉衡低向晓。,6
Yuan,元好问,聚仙台夜饮,永夜留欢席，高怀远市尘。月凉衣有露，风细酒生鳞。乡社情亲旧，仙台姓字新。殷勤诗卷在，长记坐中人。,4
Yuan,佚名,南国,疏放消尘思，登临近物情。钟声过暮霭，柳色上春城。列岫连天远，前溪隔树明。雨馀多意绪，照眼句能成。,4
Ming,王在晋,戊辰春日有怀白阳毕老公祖又赋二律时巳得请归里 其一,家园松菊久相违，明月江头忆钓矶。自是东山高蜡屐，每从恭岳望春晖。庙廊昔日多黄发，乡国于今半白衣。别后几回频送客，渭城杨柳色依依。,5
Ming,王庭,题平乐官舍,城上峨峨百雉齐，城中只见草萋萋。官衙风寂重茅稳，兵灶烟寒一帐迷。短树无枝稀住鸟，长宵自晓失鸣鸡。山中习静曾堪似，未记閒身百粤西。,5
NanBei,柳恽,其四,步栏杳不极，离堂肃已扃。轩高夕杵散，气爽夜砧鸣。瑶华随步响，幽兰逐袂生。踟蹰理金翠，容与纳宵清。,1
Yuan,王逢,题垂虹桥亭,长虹垂绝岸，形势压东吴。风雨三江合，梯航百粤趋。葑田连沮洳，鲛室乱鱼凫。私怪鸱夷子，初心握霸图。,4
WeiJin,闵鸿,琴赋 其一,乃从容以旁眺，睹美材于山阳。上森萧以崇立，下婆娑而四张。,0
NanBei,沈庆之,侍宴诗,微生遇多幸，得逢时运昌。朽老筋力尽，徒步还南冈。辞荣此圣世，何愧张子房。,1
Tang,王益,题云居上寺,支公禅诵处，绝顶共登攀。日色千峰里，钟声万壑间。暮猿吟砌近，沙鸟傍溪閒。一径堪藜杖，行行独下山。,2
Qing,孔祥淑,其九,淮寇一窠蜂，所至无生理。詹女诱甘言，贼反任驱使。父兄脱兵刃，过市跃于水。暂屈非偷生，完贞得所死。骂贼岂不烈，族赤门闾毁。济变策万全，愧此詹处子。,6
Song,上官良史,其四,霜鸿入夜惊还止。,3
Yuan,吴氏女,其二,青衣扶起鬓云偏，病里情怀最可怜。已是恹恹无气力，强抬纤手写云笺。,4
Yuan,山主,临江仙,得暇闲窗寻思虑，古今多少兴衰。闲萦都写色并财。寰中几个，识破早归来。好向白云溪畔坐，逍遥坦荡眉开。清风阵阵排尘埃。怀中古镜，寂照现灵台。,4
Ming,左赞,赠张弼诗二首 其一,去年钿醉紫薇楼，有约云间续胜游。此日庆云桥下泊，心期便欲结沧洲。,5
Yuan,何大虚,寄程承旨,元凯同严召，留班锡异恩。圣神恩治切，宗社有公存。地立鳌峰峻，天依凤阙尊。皋夔谋道合，且奭共心论。妙斡时雍化，丕杨祖烈敦。尧文严大典，虞采倚昌言。卦气丹凝鼎，星符紫照垣。奇龄归硕德，宝历肇皇元。花竹蕃三谷，云霞焕九门。相望清昼永，朝下酒盈樽。,4
Song,王献臣,天开岩,觉皇普照黄金宅，西有峰峦插空碧。地灵不放幽境开，都把云萝锁顽石。,3
Ming,丘浚,书房四幅为新河许生作 其一,镇日掩书窗，心閒万境忘。汲泉烹苦茗，添火试沉香。琴韵清宵远，诗声白昼长。青编长在手，倦倚竹方床。,5
Qing,王京雒,偕雨岚伟君游北山暮归,凉月忽浸水，夕阳犹在山。残林黄叶响，时有鸟飞还。我亦怨孤往，期君开俗颜。来朝更相访，一笑白云关。,6
Qing,王沄,乌栖曲,黄昏漠漠黄云迷，乌来欲栖不得栖。十二楼台锁烟雾，乌来栖向谁家树。此时客子心恻恻，起看落月霜华积。一声清角乌头白。,6
Qing,王文诰,度大屏诸山二十余里一无庐木而雨至忽有古藤一本覆若夏屋得息,童山曾曾绝人境，十里五里鸣瀑泉。岩盩溪厔百盘险，经历九曲乃在山之巅。山巅湿云起蓬勃，风生两袖飞浓烟。大雨满空压头顶，滔滔奔响垂空天。急呼避雨雨随至，鸦翻云阵挥雷鞭。冲雨过崖崖壁立，上有古藤一本势若罗修椽。叶密结曾盖万根，攫石蚴蟉而盘旋。阴翳翠幄得神荫，石头枕是虚中眠。白昼暝暝银海合，栩栩化作漆园之游仙。游仙亦在巫山台，为雨为云去复来。天若有情风觉梦。断云零雨一吹开。,6
Yuan,于钦,送神歌,驾两龙兮倚衡，捲珠帘兮暮云平。西江兮极浦，数峰兮青青。青青兮未极，君不少留兮起予太息。吹参差兮水湄，送仙姥兮西归。蛾眉飒兮秋霜淡，白云兮莫知所之。自今兮世世，俾来者兮愿无违。,4
Ming,叶元玉,春日饮李寿州家席上作,春日开春酒，主宾共酌之。三人俱老境，一会是佳期。明岁知谁健，浮生亦可悲。此时如不饮，桃李笑人痴。,5
Tang,方干,寄李频,众木又摇落，望君还不还。轩车在何处，雨雪满前山。思苦文星动，乡遥钓渚闲。明年见名姓，唯我独何颜。,2
Ming,王錂,皂罗袍,贴：夫人小姐。莫把閒愁悲痛。看乌飞兔走。瞬息西东。听满城箫鼓度春风。寻芳且自閒拈弄。合：休得葳蕤低揭。心愁意慵且向。银塘缓步趁。春明日融。想百年一似蕉鹿梦。,5
Ming,王钝,过苏州无锡,溪桥浑甃石，野渡尽横船。旅驿三吴会，人家一辋川。春潮随急雨，晚树淡轻烟。莫说江南好，翻愁听杜鹃。,5
Song,丁逢,到郴,眼界山逾碧，腰舆步转高。未疑禦魑魅，自笑尹鼯猱。末路成三折，衰年感二毛。次山虽漫仕，安敢遽辞劳。,3
WeiJin, 无名氏,其四 大晋篇,赫赫大晋。于穆文皇。荡荡巍巍。道迈陶唐。世称三皇五帝。及今重其光。九德克明。文既显。武又章。恩弘六合。兼济万方。内举元凯。朝政以纲。外简虎臣。时惟鹰扬。靡顺不怀。逆命斯亡。仁配春日。威逾秋霜。济济多士。同兹兰芳。唐虞至治。四了滔天。致讨俭钦。冈不肃虔。化感海外。海外来宾。献其声乐。并称妾臣。西蜀猾夏。僣号方域。命将致讨。委国稽服。吴人放命。凭海阻江。飞书告谕。响应来同。先王建肆国。九服为蕃卫。亡秦坏诸侯。享祚不二世。历代不能复。忽逾五百岁。我皇迈圣德。应期创典制。分土五等。蕃国正封界。莘莘文武佐。千秋遘嘉会。洪业溢区内。仁风翔海外。,0
WeiJin,无名氏,古诗十九首 其二,青青河畔草，郁郁园中柳。盈盈楼上女，皎皎当窗牖。娥娥红粉妆，纤纤出素手。昔为倡家女，今为荡子妇。荡子行不归，空床难独守。,0
Yuan,王娇红,其二,月有阴晴与圆缺，人有悲欢与会别。拥炉细语鬼神知，拚把红颜为君绝。,4
Tang,僧竟脱,其四,我见匠者誇，语默玄妙句。不善本根源，巧布祗园事。,2
Tang,王毂,送友人归闽,东南归思切，把酒且留连。再会知何处，相看共黯然。猿啼梨岭路，月白建溪船。莫恋家乡住，酬身在少年。,2
Ming,王怿,为人悼亡,凤入寥天鹤隐琴，月楼清韵杳沈沈。朝云去感襄王梦，暮雨来愁宋玉心。绣带堕芗霜蕙老，金莲销印露苔深。暗尘栖满芙蓉帐，谁忍重开翡翠衾。,5
Tang,令狐楚,九日言怀,二九即重阳，天清野菊黄。近来逢此日，多是在他乡。晚色霞千片，秋声雁一行。不能高处望，恐断老人肠。,2
WeiJin,嵇康,其五,绝智弃学。游心于玄默。绝智弃学。游心于玄默。遇过而悔。当不自得。垂钓一壑。所乐一国。被发行歌。和气四塞。歌以言之。游心于玄默。,0
WeiJin,阮籍,其十四,悬车在西南，羲和将欲倾。流光耀四海，忽忽至夕冥。朝为咸池晖，濛汜受其荣。岂知穷达士，一死不再生。视彼桃李花，谁能久荧荧！君子在何许，叹息未合并。瞻仰景山松，可以慰吾情。,0
Qing,丁炜,贾谊宅,洛阳才子屈长沙，旧宅开残橘柚花。天下治安犹痛哭，南方卑湿漫伤嗟。霜寒废阁啼妖鵩，日落荒庭集暮鸦。千载怀湘同有恨，赋成骚客鬓应华。,6
Qing,卞宝第,挽彭玉麟联,亲炙忆湖湘，善必告，过必规，道合则从，海内论交今有几；余辉炳江汉，生不虚，死不朽，功成者退，衡南浩气此常存。,6
Song,王之望,别友人,此日天涯别，春风断客魂。绿杨初暗路，芳草欲迷村。祖帐前山远，骊歌落日昏。相思今夜月，不复对清樽。,3
Yuan,王吉昌,感庭秋 全真,阴阳悉备道风淳。精粹保天真。分擘刚柔动静，炼九还、丹体清新。扶持一性已通神。触处露全身。了了三空无碍，混太虚、体净超尘。,4
Tang,江为,观山水障歌,适来一观山水障，万里江山在其上。远近犹如二月春，咫尺分成百般像。一岩嵯峨入云际，七贤镇在青松里。潭水澄泓不见波，孤帆滉漾张风势。钓鱼老翁无伴侣，孑然此地轻寒暑。滩头坐久鬓丝垂，手把鱼竿不曾举。树婀娜，山崔嵬，片云似去又不去，双鹤如飞又不飞。良工巧匠多分布，笔头写出江山路。垂柳风吹不动条，樵人负重难移步。,2
Ming,王佐,𣼽湖春水,几宵红杏雨，此日𣼽湖滨。水满兼天涌，凫轻逐浪奔。离离青草色，浩浩洞庭春。烟渚谁横艇，能无去越人。,5
Tang,李隆基,诗送玄静先生归广陵,默受王倪道，逾深尹喜师。欣同八景会，更叶九丹时。鸾鹤遥烟境，江山渺别思。当迁洞庭日，留念上京期。,2
Yuan,吴浩,二月八日驾幸柳林,早步廊街曙色红，圣时蒐乘理车攻。高驼载宝氍毹丽，驯象腾车翡翠重。夹道香烟春郁郁，接天御气晓溶溶。亦知奏赋长杨近，五采光华起六龙。,4
WeiJin,庾肃之,雪赞,百籁哀吟，广莫长挥。霰雨馺洒，皓雪其霏。轻质飘遥，与风回散。望之凝映，号若天汉。即之皎洁，色逾玉粲。,0
Yuan,何景福,武林春望,武林春望不堪吟，独倚阑干万古心。钱氏池台荒草满，苏卿门巷落花深。人歌人哭几生死，潮去潮来无古今。风景不殊豪杰尽，新亭谁复泪沾襟。,4
NanBei,王僧孺,至牛渚忆魏少英诗,枫林暧似画，沙岸净如扫。空笼望悬石，回斜见危岛。绿草闲游蜂，青葭集轻鸨。徘徊洞初月，浸淫溃春潦。非愿岁物华，徒用风光好。,1
WeiJin,湛方生,还都帆诗,高岳万丈峻，长湖千里清。白沙穷年洁，林松冬夏青。水无暂停流，木有千载贞。寤言赋新诗，忽忘羁客情。,0
Ming,文肇祉,天平山谒范魏公祠,入山人境隔，古寺白云留。万笏齐青汉，斜阳下石丘。义田存后裔，勋业慰先忧。尚有泉清冽，溅溅一脉流。,5
WeiJin,束皙,勤农赋,惟百里之置吏，各区别而异曹。考治民之贱职，美莫当乎劝农。专一里之权，擅百家之势。及至青幡禁乎游惰，田赋度乎顷亩。与夺在己，良薄浃口。受饶在于肥脯，得力在于美酒。若场功毕，租输至，录社长，召闾师。条牒所领，注列名讳。则鸡豚争下，壶珰横至。遂乃定一以为十，拘五以为二。盖由热啖纡其腹，而杜康咥其胃。乃有老闲旧猥，欺狭难觉。时虽被考，不过校督。歌对囹圄，笑向桎梏。,0
Ming,于玭,东阿王墓,风流独擅建安才，放浪深知帝子哀。词赋何人追胜轨，江山此地自高台。银宫寂寞空岩闭，玉碗荒凉牧竖开。徙倚寒林天欲暮，一声清角碧山隈。,5
Tang,李益,水亭夜坐赋得晓雾,月落寒雾起，沈思浩通川。宿禽啭木散，山泽一苍然。漠漠沙上路，沄沄洲外田。犹当依远树，断续欲穷天。,2
Ming,丘民,题柯博士竹,奎章阁下文明日，遍写琅玕寄远游。疏雨夜啼湘女泪，飞鸾朝下羽人丘。月移帘影金闺梦，风度箫声玉宇秋。几见画图怜往事，碧云零乱使人愁。,5
Ming,叶子奇,岳州歌,绿波晴漾白鼍池，郭外人家有酒旗。客思独如杨柳树，春风愁绪万条丝。,5
Yuan,周巽,题洗耳亭,路入青原去，停骖洗耳亭。偶闻徵隐逸，来此濯清泠。问法黄龙在，吟诗白鹤听。巢由不可见，松月满窗棂。,4
Ming,叶蕙绸,其二,生别那知死别难，长眠长似夜漫漫。春来燕子穿帘入，可认雕阑锁昼寒。,5
Yuan,邾经,营海轩诗,兵后澄江失敝庐，何曾奏策似隋初。丈人旧忆河间渚，营海新题泖上居。翏渎山横遗战垒，松江水近足羹鱼。惯闻地与潮声转，时见龙将雨气嘘。槎路不通星是客，桑田频改日愁予。螺舟莫厌过从数，我亦羁穷欲著书。,4
NanBei,宗羁,登渭桥诗,仲山朝饮马，还坐渭桥中。南瞻临别馆，北望尽离宫。四面衣裾合，三条冠盖通。兰香想和季，云起忆成公。圯上相知早，鸡鸣幸共同。,1
Ming,叶子奇,漫兴,功名富贵两亡羊，且尽生前酒一觞。多种好花三百本，短篱风雨四时香。,5
Yuan,王祯,木杴,柄头掌木尽宽平，谷实抄来忌满盈。苗夏耰锄方用事，几回高阁待秋成。,4
Qing,王汝璧,客平昌两次皆苦霖雨拨闷成什,暗雨过亭午，羁愁连夜分。龙钟千个竹，狼藉一山云。冷磷依檠动，奇鸧逼枕闻。晓看旧巾角，又是瘴霾薰。,6
Yuan,忠烈祠神,示陈友定,将军何事访山家，火冷炉温谩煮茶。若问圣明吾岂敢，止能疗病与驱邪。,4
Yuan,吴镇,子久为危太朴画,子久丹青好，新图更擅长。浮空烟水阔，倚岸树阴凉。咫尺分浓澹，高深见渺茫。知君珍重意，愈久岂能忘。,4
Tang,王涯,其二,塞虏常为敌，边风已报秋。平生多志气，箭底觅封侯。,2
Yuan,李元圭,次韵游虎丘,宝刹近城郭，峰从海涌来。千人盘石侧，绝壁剑池开。闻道吴王冢，今为释氏台。古碑题木客，陈迹几风埃。,4
Yuan,方澜,句,以诗为佛事，随地学山居。煖容时借酒，寒力晓欺绵。万事集双鬓，百年堪几愁。江流拍岸阔，海气入城凉。疏钟出烟寺，新月入人家。,4
Song,方维,句 其一,青胆雄于金斗大，赤心坚比铁山高。,3
Yuan,僧至刚,句,菖蒲叶瘦黄花老，白虎黄猿自往来。砂锅常煮和根菜，不与人间气味同。,4
Song,王商翁,白云寺,幽人何处住，古寺白云高。问路不知远，到山方觉劳。半窗看竹石，一枕听松涛。我亦清幽者，煮茶读楚骚。,3
Yuan,契玉立,天风海云楼,极目云山道阻修，勋名久速为谁收。海天秋色无边景，且上遐陬第一楼。,4
Tang,于尹躬,进贤冠赋（以圣朝崇儒服以旌德为韵）,惟冠之制。惟贤是崇。冠俟贤而出。贤因冠而通。诫于人有传古之义。形于国有尊儒之风。吾君于是诏司服。进良工。考前法以无替。觌斯义而有融。然后得多士以立效。实兹冠而允淑。君臣克序。用彰有道之时。冕弁可俦。载稽取象之服。则知冠以招士。亦犹工以度木。匪工也。良材何以辨于山。匪冠也。偫贤何以求其禄。观夫制作有则。威仪孔昭。建象于初。爰从太古之代。更名于后。始惟炎汉之朝。不绘画以崇饰。在进用以彰德。上下率而有差。礼容行而无忒。不可奢侈。不可俭偪。盖取事之大猷。亦设官之盛饰。上自元后。降于公卿。用则异数。制乃同名。五梁三梁。表尊卑之序。七寸八寸。为前后之程。惟德是急。惟儒是旌。叶缁布之遗象。与皮弁而齐衡。且夫作之罔乖。服之有以。岂同戴鹖者空尚乎猛。聚鹬者不称于已。曷若取鉴斯在。为工式孚。御膳加大官之列。使臣荐不疑之谟。稽乎其形。谅先王之制。本乎其义。为君子之儒。瞻之克以正。创之而以圣。列士崇德之规。蒸人立身之镜。岂徒在首贯发。雍容肃敬而已。,2
Yuan,何失,招贾元播马德昌饮,积雨释炎热，凉飙变清商。薄帷纳朝景，倏尔颓西厢。念我二三子，不来复一觞。言笑吐兰菊，芬芳粲中堂。仰慕不昨日，忽别若殊方。况各迫桑榆，何以永夕光。,4
Tang,王氏,书石壁①,何事潘郎恋别筵，欢情未断妾心悬。汰王滩下相思处，猿叫山山月满船。,2
Ming,王渐逵,白鹿洞（同玉溪王郡守游）,徒几从骈荫，寻源上急湍。驻云窥石刻，回鹤认儒冠。太守还留客，诸生半候门。肩舆时取兴，归路任黄昏。,5
Yuan,王旭,木兰花慢 扬州寿瓜尔夹士常,醉西湖寿酒，歌旧曲，已三年。喜万里湖山，归来相见，淮海楼边。春风绣衣无恙，唤竹西歌吹共留连。世事浮云千变，灵台孤月长圆。一官聊办买书钱。行橐故萧然。有梦里青山，词中白云，徽外鸣弦。悠悠紫台归路，乐因循、诗酒堕凡缘。借问蓬莱官府，何如平地神仙。,4
Yuan,方行,题美人图,白玉帘开露气浮，芙蓉花近紫金钩。《阳春》一曲无人识，空拂银筝下翠楼。,4
Tang,史维翰,漳州,漳溪郡有佳山水，迁客因之作胜游。怪石千峰耸晴巘，枯槎百尺拥寒流。,2
Qing,方朔,登陶然亭与陈雪香参军话旧,连年都不讲登高，深喜危亭架构牢。万里秋光生紫色，两人别思比寒涛。时清我岂抛儒服，壮志君能带宝刀。见说离家亦三月，可曾留意雁南翱。,6
Yuan,周棐,渡钱塘江,日出长江烟雾开，越山吴树抱江回。霸图踪迹空今古，天堑东南有劫灰。山郭雨昏云似墨，海门潮急浪如雷。舟师省柁须看客，不数瞿塘滟滪堆。,4
Qing,僧方珍,念奴娇,醴陵芳胄，羡传家彩管，仍留君处。多少红闺夸著作，毕竟输君千古。第一仙姿，无双慧业，惯赋销魂句。一编珠玉，香痕浓染如许。无奈几度春愁，几番秋怨，暗送韶华去。一笑尘寰嫌太浊，飘渺瑶台微步。月淡鸳窗，泪沾凤纸，永隔仙凡路。青琴弦绝，思君无限凄楚。,6
Tang,嵯峨天皇,其三 每歌用“带”字,青春林下渡江桥，潮水翩翩入云霄。烟波客，钓舟摇，往来无定带落潮。,2
NanBei,张率,清凉,登台待初景，帐殿蔼馀晨。罗帐夕风济，清气尚波人。长簟凉可仰，平莞温未亲。幸愿同枕席，为君横自陈。,1
WeiJin,潘尼,赠司空掾安仁诗,桓桓上宰，穆穆四门。投纶沧海，结纲昆仑。迅翼争赴，游鳞竞奔。美哉逸轨，放辔无前。（一章）放辔伊何，杖策来游。颉颃将相，高揖王侯。华茂九春，实繁三秋。骋辞泉踊，敷藻云浮。（二章）表奇髫龀，成名弱冠。令德内光，文雅外焕。幽冥必探，凝滞必散。终贾杜口，杨班韬翰。（三章）我车既驾，我弓既招。既升尺木，将游云霄。纳言帝侧，正色皇朝。华组鸣佩，飞蝉曜貂。（四章）人亦有言，人恶其上。至乐贵和，大礼崇敬。泉不可凌，必也心竞。伐善施劳，称人所病。（五章）文侯焉轼，干木在庭。子奇何盛，车有老成。昔闻颜子，今也吾生。克己复礼，在贵不盈。（六章）杂采故乡，扬辉蓬宇。文绣煌煌，衣裳楚楚。何以会宾，荜门环堵。何以备肴，杀鸡为黍。（七章）伊余鄙夫，秩卑才朽。温温恭人，恂恂善诱。坐则接茵，行则携手。义惟诸父，好同朋友。（八章）年时易逝，进德苦晚。嘉彼骏逸，愧此疲蹇。虽欲望尘，前驱遂远。解衔散辔，徘徊吴阪。（九章）收迹衡门，旋轸上京。主事之殷，以君之明。缉熙台鼎，协济和羹。歧路多怀，赋诗赠行。（十章）,0
Tang,司马承祯,含象鉴铭,天地含象，日月贞明。写规万物，洞鉴百灵。,2
Song,方元吉,无题,一穗香烟到日斜，静听蜂报二时衙。老僧不解伤春意，多采梨花作供花。,3
Tang,僧省僜,其二,大士梁天请讲开，始登莲座蹑梯回。皇情未晓志公说，大士《金刚》已讲来。,2
NanBei,王俭,和竟陵王子良高松赋,山有乔松，峻极青葱。既抽荣于岱岳，亦擢颖于荆峰。受灵命于后土，方虞舜以齐踪。贯四时而不改，超五玉之嘉容。上拂天而独远，下流云而自重。重阴微微，漏景含晖。日既升而犹晦，时方中而未晞。通霄汉而隐影，集鸾凰之翻飞。偓佺食和而辅性，墨翟昌言于宋围。想周穆之长坂，念东平之思归。若乃朔穷于纪，岁亦暮止。隆冰峨峨，飞雪千里。掔三秀而靡遗，望九山其相似。翔雁哀回于天津，振鹭惊鸣于川涘，嗟万有之必衰，独贞华之无已。积皓霰而争光，延微飙而响起。,1
Yuan,何景福,暮春王茂叔相过,春事遽如许，相过忽偶同。四檐留客雨，一径落花风。病骨缘诗瘦，愁颜借酒红。抟沙宁久聚，明日又西东。,4
Song,孔延之,顶山寺,高山峰顶欲参天，蓄怪储灵远近传。云岫万重围净土，石门千丈落飞泉。群居在昔论三益，少别于今已十年。绕槛穿云似蝴蝶，梦魂何夕不翩翩。,3
Song,王元,怀翁宏,独夜思君切，无人知此情。沧州归未得，华发别来生。孤馆木初落，高空月正明。远书多隔岁，独念没前程。,3
Yuan,宋无,游天姥山,欲去不得路，自将萝茑扪。相逢采药叟，偶入落花村。晴草鹿眠软，雨潭鱼上浑。无人动烟火，应取晓霞吞。,4
Yuan,李延兴,庞村,野旷烟花白，林深露草香。雷声送雨过，山气入云长。远水鸥边净，薰风马上凉。长亭无限好，暂此解行装。,4
Tang,吉騊駼,题云居上寺,石室最高峰，跻攀到此中。白云连晚翠，清磬度秋风。未悟无生理，宁知有想空。且归山下寺，更欲问支公。,2
Qing,王恕,牧牛词,童儿长成何所求，农家职守惟牧牛。春风著物百草长，驱牛啮草来沙洲。童知牛性不择草，遇丰茸处俱堪留。乘闲好弄三孔笛，绿杨影里声悠悠。天上日车休轣辘，少待吾牛饱其腹。牛得饱兮安吾心，牛不饱兮愧吾牧。不施鞭朴牛驯扰，顺牛之性无机巧。牛蹄行，牛尾摇，背上闲闲立春鸟。高下陂陀任所之，牛日服兮牛不知。呜呼司牧尽如此，人间那受饥寒死！,6
Yuan,李谷,送金同知奉使东归,捧诏辞丹陛，三韩去路长。高堂明昼锦，宝刹散天香。沧海浮仙境，青山出故乡。无劳问民瘼，圣泽及遐荒。,4
Song,元绛,题鼓山元公亭,谁书吾姓揭亭颜，栋宇飞腾气象完。谷口秋风吹鬓发，海东朝日上阑干。地高顿觉群山小，天近须知六合宽。三到岩扉殊不厌，异时长向画图看。,3
Song,王齐愈,虞美人 寄情,黄金柳嫩摇丝软。永日堂堂掩。卷帘飞燕未归来。客去醉眠攲枕、殢残杯。眉山浅拂青螺黛。整整垂双带。水沈香熨窄衫轻。莹玉碧溪春溜、眼波横。,3
NanBei,陆厥,蒲坂行,江南风已春，河间柳已把。雁反无南书，寸心何由写。流泊祁连山，飘飖高阙下。,1
Yuan,白珽,馀杭四月,四月馀杭道，一晴生意繁。朱樱青豆酒，绿草白鹅村。水满船头滑，风轻袖影翻。几家蚕事动，寂寂昼关门。,4
Yuan,宋远,意难忘,鸡犬云中。笑种桃道士，虚费春风。山城看过雁，春水梦为龙。云上下，燕西东。久别各相逢。向夜深，江声浦树，灯影渔篷。旧游新恨重重。便十分谈笑，一样飘蓬。元经摧意气，丹鼎赚英雄。年未老，世无穷。春事苦匆匆。更与谁，题诗药市，沽酒新丰。,4
NanBei,谢灵运,其二,中原昔丧乱，丧乱岂解已。崩腾永嘉末，逼迫太元始。河外无反正，江介有䠞圮。万邦咸震慑，横流赖君子。拯溺由道情，龛暴资神理。秦赵欣来苏，燕魏迟文轨。贤相谢世运，远图因事止。高揖七州外，拂衣五湖里。随山疏浚潭，傍岩艺枌梓。遗情舍尘物，贞观丘壑美。,1
Yuan,吴瓘,渔父,波平如砥小舟轻。托得纶竿寄此身。忘世恋，乐平生。不识公侯有姓名。,4
Tang,岑参,送永寿王赞府径（一作遥）归县（得蝉字）,当官接闲暇，暂得归林泉。百里路不宿，两乡山复连。夜深露湿簟，月出风惊蝉。且尽主人酒，为君从醉眠。,2
Yuan,文质,春草池绿波亭,池上新亭好，凭阑引兴长。朝晖生草色，天影落波光。雨过凫鹥乱，春明杜若香。为怀江谢趣，清梦绕西堂。,4
WeiJin,曹丕,芙蓉池作诗,乘辇夜行游，逍遥步西园。双渠相溉灌，嘉木绕通川。卑枝拂羽盖，修条摩苍天。惊风扶轮毂，飞鸟翔我前。丹霞夹明月，华星出云间。上天垂光彩，五色一何鲜。寿命非松乔，谁能得神仙。遨游快心意，保己终百年。,0
Song,太尉夫人,极相思令/极相思,柳烟霁色方春。花露逼金茎。秋千院落，海棠渐老，才过清明。嫩玉腕托香脂脸，相傅粉、更与谁情。秋波绽处，相思泪迸，天阻深诚。,3
Yuan,汪泽民,其二,昔献明经策，因知侍御贤。陈蕃能解榻，文举乃忘年。花柳春城外，湖山玉节前。观风应有作，莫惜野人传。,4
Tang,王鉴,赋得玉水记方流,玉润在中洲，光临埼岸幽。氤氲冥瑞影，演瀁度方流。乍似轻涟合，还疑骇浪收。夤缘知有异，洞彻信无俦。比德称殊赏，含辉处至柔。沈沦如见念，况乃属时休。,2
Tang,孔绍安,侍宴咏石榴①,可惜庭中树，移根逐汉臣。只为来时晚，花开不及春。,2
WeiJin,傅咸,诗并序,肃肃商风起。悄悄心自悲。圆圆三五月。皎皎曜清晖今昔一何盛。氛氲自消微。微黄黄及华。飘摇随风飞。,0
Qing,王刚,其六,赤城山畔证前盟，尚有人间未了情。君是寒山身拾得，他年好作踏歌行。,6
Yuan,汪梦斗,简乡人丘同知舜臣,不爱一身死，以全千里生。群言更廉洁，此事甚分明。心白天应见，官卑自莫争。于公厚阴德，尚欲子孙荣。,4
Ming,王磐,题菱科图,采菱科，采菱科，小舟日日临清波。采得菱来馀几何，竟无人唱采菱歌。风流无复越溪女，但采菱科救饥馁。,5
Yuan,余善,其三,城阙芙蓉晓未分，身骑金虎谒元君。青童不道天家近，笑指空中五色云。,4
Yuan,王行,先月楼二首 其二,结楼临水上，风景问如何。明月夜先到，清光秋更多。高檐垂碧汉，低槛俯金波。想得凭空阔，长吟复浩歌。,4
Tang,李蒙,耤田赋,揉为耒。剡为耜。取其象也远矣。农为本。食为天。惟其利也大焉。圣人利器致丰。躬亲莫重于稼穑。轨物励俗。敦劝克厚乎率先。于以奉神祇。昭报之诚达。于以祈社稷。孝享之德宣。则躬耕之义也。从古以然。皇帝勤惟国本。钦若人天。所务惟农。顺动而取诸豫。所宝惟谷。时行而应乎乾。洎正月之吉日。将有事乎昊天。列千官于近甸。屯万骑于遐阡。当是时也。其祭不戒而宿设。其工职竞以先后。大礼备兮和乐陈。啬夫驰兮庶人走。帝乃服葱犗。乘御耦。我疆我理。礼正于三推。必躬必亲。义存乎千亩。四辅冢宰。六卿近臣。大夫师长之族。都鄙华裔之人。圣有作兮。万物咸睹。人胥效兮。天下归淳。且图匮者于其丰。防俭者于其逸。有备所以无患。克勤是用终吉。三推之礼废。则仓廪以之虚。肆眚之恩废。则简书以之佚。钦哉钦哉。能事斯毕矣。然则农功可大。农扈允臧。以农为本兮国有常令。以农率下兮人知向方。亦既奉宗庙。亦既备烝尝。一人垂训兮万国昌。罔有迷于日用。于胥颂美兮声洋洋。,2
Tang,李隆基,千秋节赐群臣镜,铸得千秋镜，光生百鍊金。分将赐群后，遇象见清心。台上冰华澈，窗中月影临。更衔长绶带，留意感人深。,2
Yuan,白珽,山中怀友,几年音问绝，此夕更关情。寒雨人孤坐，残灯雁一声。干戈犹故国，贫病自空城。惟有琴堪诉，愁深弹不成。,4
Tang,僧文偃,其八,万像森罗极细微，素话当人却道非。相逢相见呵呵笑，顾伫停机复是谁。,2
Tang,宋以后著作中所载唐代神仙鬼怪诗,其三,愁多四月日如年，金错囊无买醉钱。满地落花愁不寐，非关明月夜迟眠。,2
Song,王巩,齐山僧舍,竹密通幽境，横桥逐涧斜。阴崖耸圭壁，古蔓引龙蛇。寺僻虚僧磬，亭荒足兔罝。紫微今不见，著意采黄花。,3
Yuan,李序,青云两黄鹄,青云两黄鹄，双飞起南极。翱翔阊阖风，直上太行北。和鸣忽弃背，中路不相得。长言生死同，胡为自持击。天风高四方，毋乃伤羽翼。丹穴有凤凰，为君变颜色。,4
Ming,方象英,蒯文通墓,广渠门外俯荒丘，徂诈还闻此地留。王气应知归汉祖，奇谋原不负韩侯。书传隽永人谁问，愤到佯狂死未休。鸟尽弓藏千古恨，寒灯井上夜深游。,5
WeiJin,棘据,诗,真伪各有分，驽骥不齐镳。,0
Qing,文良策,夜次鹦鹉洲,不从大道绕襄阳，已报前头是武昌。江汉夜寒春似梦，楼台人静月如霜。赋成鹦鹉终无命，立向烟波一断肠。拟把孤坟较疑冢，年年草长问谁芳。,6
Song,方逢辰,庆明堂礼成,合宫芬郁彻垓埏，治象阳明景烂然。云气朝隮疑欲雨，帝心夕惕即旋乾。皇穹后土实临汝，祖德宗功鉴在天。既灌更祈如未灌，缉熙此福万斯年。,3
Tang,吴仁璧,金钱花,浅绛浓香几朵匀，日镕金铸万家新。堪疑刘宠遗芳在，不许山阴父老贫。,2
Yuan,王仪,送张子经游吴宛陵并寄仲退郡博,吴中胜赏幽探遍，归来音杂吴音半。翻囊神怪惊倒人，截得赤乌龙一段。东游三十六峰东，宛溪春水流青铜。草生太白醉眠处，山列谢公窗影中。江湖庙廊谁在许，白发故人应识汝。遥知燕坐书满床，鸡下五更连夜语。敬亭山与浮云齐，诸贤日日穷攀跻。抽琴试听绿水曲，黄鹂昼寂青猿啼。,4
Yuan,王畛,其二,东风生庭隅，拂拂翻衣浪。仁及红绽柯，德布绿回望。芳情达金闺，诵声递书幌。池塘溢波澜，柔条欣骀荡。,4
Ming,王元俸,其五,十里蒹葭雨尽收，坐深河汉傍人流。萤低夜色栖瑶草，柳送乡心入酒瓯。山石断云迷旧路，石门斜日到林邱。芙蓉帐冷孤舟暮，怅望空怜季子裘。,5
Song,王令,次韵立之红叶,雨露三春少，风霜一夜多。从来有根本，不怕下枝柯。楚岸枫相属，吴山橘与和。秋居好相慰，醉色伴吾酡。,3
Yuan,周密,挽赵子真别驾,赫奕诸王后，清贫一士同。楼成召长吉，山裂梦虚中。及子员郎泽，能诗伯氏风。琅玕嗟早折，魂不到安东。,4
Yuan,元明善,祖孝子求母诗,冷月酸风夜，长年闻哭声。母今犹在隶，儿亦欲无生。岐路固多阻，人神孚至情。相逢还细认，悲喜此时并。,4
Yuan,吴景奎,秋兴,秋色绝潇洒，忧怀自不胜。江山惊白发，风雨老青灯。饮啄樊中雉，飞腾鞲上鹰。归来葺茅屋，纚纚索胡绳。,4
NanBei,刘孝先,和兄孝绰夜不得眠诗,夜愁眠不安，起望台南端。叶惨风声异，楼空月色寒。笙冷调簧数，弦脆上琴难。百年行讵几，万虑坐相攒。谁家有明镜，暂借照心看。,1
Yuan,汪梦斗,其二,当日凤台下，鹿鸣同著鞭。鱼龙既悬绝，鸡犬竟难仙。危叶愁霜病，寒花纷晚妍。幽窗论旧事，客抱固凄然。,4
NanBei,江晖,雨雪曲,边城风雪至，游子自心悲。风哀笳弄断，雪暗马行迟。轻生本为国，重气不关私。恐君犹不信，抚剑一扬眉。,1
Ming,卞荣,锦云轩为何挥使赋,朝入锦云轩，莫作锦云梦。梦中满袖扑红香，艳妆醉压阑干重。酒杯如海和云吸，箫鼓声喧令行急。觉来但见胆瓶梅，冷风吹帘雪花湿。,5
Ming,叶聪,舟次瓜洲,瓜步南头水拍天，高楼独望思悠然。半江僧下山腰寺，两岸人分渡口船。万斛千艘非旧日，一龙五马是何年。迩来欲趁风涛便，十幅蒲帆向浙川。,5
Tang,皮日休,其六 茶灶,南山茶事动，灶起岩根傍。水煮石发气，薪然杉脂香。青琼蒸后凝，绿髓炊来光。如何重辛苦，一一输膏粱。,2
Ming,丁明,管夫人竹石,能书独数卫夫人，墨沼春香教右军。近代苕溪惟魏国，却将八法写湘君。,5
Yuan,老农,春日田园杂兴,幸存耕雨地，况值养花天。,4
Qing,王璐卿,答杏飙简稿,满囊文赋焕青雯，半欲珍藏半欲焚。宿有才名惊谢朓，岂非时数忌刘蕡。美人日暮怀香草，帝子中流倚碧云。翘首才知天自阔，沧浪歌罢酒初醺。,6
Song,王旦,颜回字子渊鲁人赠兖公今进封兖国公赞,贤哉子渊，惟仁是好。如愚屡空，邻几睹奥。用行舍藏，与圣同道。封岱丁辰，益兹荣号。,3
WeiJin,傅玄,豫章行,轻裘缀孔翠，明珂曜珊瑚。琅玕溢金匮，文璧世所无。,0
Tang,王涣,上裴侍郎,青衿七十榜三年，建礼含香次第迁。珠彩下连星错落，桂花曾对月婵娟。玉经磨琢多成器，剑拔沈埋更倚天。应念衔恩最深者，春来为寿拜尊前。,2
NanBei,刘骏,济曲阿后湖诗,宵登毗陵路，旦过云阳郛。平湖旷津济，菰渚迭明芜。和风翼归采，夕氛晦山嵎。惊澜翻鱼藻，赪霞照桑榆。,1
Ming,卞邦本,其七 晚香亭,小小幽亭喜向阳，不栽凡卉斗春芳。三株丹桂和云种，有待秋风万斛香。,5
Tang,毛涣,送最澄上人还日本国,万里求文教，王春怆别离。未传不住相，归集祖行诗。举笔论蕃意，焚香问汉仪。莫言沧海阔，杯度自应知。,2
Ming,丘浚,其二,一室清如洗，翛然绝俗嚣。字临春景蚓，画辨午时猫。烟净芸香细，风微竹汗消。还期太乙老，藜杖烛清宵。,5
Tang,司马都,送羊振文先辈往桂阳归觐,此去欢荣冠士林，离筵休恨酒杯深。云梯万仞初高步，月桂馀香尚满襟。鸣棹晓冲苍霭发，落帆寒动白华吟。君家祖德惟清苦，却笑当时问绢心。,2
NanBei,萧纲,京洛篇①,南游偃师县，斜上灞陵东。回瞻龙首堞，遥望德阳宫。重门远照耀，天阁复穹窿。城傍疑复道，树里识松风。黄河入洛水，丹泉绕射熊。夜轮悬素魄，朝光荡碧空。秋霜晓驱雁，春雨暮成虹。曲阳造甲第，高安还禁中。刘苍归作相，窦宪出临戎。此时车马合，兹晨冠盖通。谁知两京盛，欢宴遂无穷。,1
NanBei,任昉,赠郭桐庐山溪口见候余既未至郭仍进村维舟久之郭生方至诗,朝发富春渚，蓄意忍相思。涿令行春返，冠盖溢川坻。望久方来萃，悲欢不自持。沧江路穷此，湍险方自兹。叠嶂易成响，重以夜猿悲。客心幸自弭，中道遇心期。亲好自斯绝，孤游从此辞。,1
Yuan,汪炎昶,送友人江和叔调闽海宪掾二首 其一,使幕须材掾，君今有此行。蛮烟山树远，驿雨海蝉鸣。持赠端何有，愚言慎勿轻。奋飞无异术，惟在保清贞。,4
Ming,史鉴,菊庄,种菊久成庄，门前水亦香。花时常把酒，日暮拟为粮。正色纯无杂，遐龄老未央。何当事筐筥，来此采馀芳。,5
Song,王次翁,其二,近来出处事何如，先辈风流扫地无。忽有子充惊末俗，一言未契便长驱。,3
Song,王圭,有感,闻笛更怀旧，望鸿难寄音。西风行客泪，明月故人心。离恨江波阔，归期岁景深。何时紫溪隐，尊酒起狂吟。,3
Qing,王昶,其二,湖山重叠淡于烟，斜掩篷窗自在眠。风外谁惊清梦断，数声渔唱夕阳天。,6
NanBei,惠化尼,谣,窦行台。去不回。,1
Yuan,李孝光,同徐仲礼刘方存在雁山作,北雁山前路，扶藜上紫冥。山空猿自语，云煖鹤初醒。诗妙惊天老，琴灵畏瀑腥。夜分萧寺榻，南斗下文星。,4
Song,上官凝,邵武,江上腊梅村，人家半掩门。夕阳连野色，落叶破烟痕。,3
Tang,牟融,有感,盛世嗟沈伏，中情怏未舒。途穷悲阮籍，病久忆相如。无客空尘榻，闲门闭草庐。不胜岑绝处，高卧半床书。,2
Tang,包融,和崔会稽咏王兵曹厅前涌泉势城中字,茂德来徵应，流泉入咏歌。含灵符上善，作字表中和。有草恒垂露，无风欲偃波。为看人共水，清白定谁多。,2
Ming,释大持,过沈明德,虑君倘早出，却觅尚眠时。客可科头款，咒能弹舌持。埽冰去鸟迹，敲雪起花枝。竹里一幽径，宁容俗客知。,5
Qing,于成龙,其二,晋阳城畔访遗祠，每忆抠衣下拜时。老我今开江上幕，迟公未拂陇头碑。编摩令子知家学，讯问高堂识母仪。为说诸艰都历尽，冰霜赢得鬓如丝。,6
Yuan,吴景奎,其二,抚景悲凉甚，临风感慨多。荆舒屯虎旅，沧海起鲸波。世事遽如许，吾生奈老何。愁怀翻倒极，对酒不成歌。,4
Ming,叶梦熊,其二,惜春无计到西湖，绿草如茵夹岸铺。莫怅繁华输北院，且图欣赏胜东隅。榴花似火烧山寺，荷叶如钱泛酒垆。鸟亦多情解人意，隔林两两唤提壶。,5
Tang,李崇嗣,览镜（一作李嗣宗诗）,岁去红颜尽，愁来白发新。今朝开镜匣，疑是别逢人。,2
Tang,王无竞,君子有所思行,北上登渭原，南下望咸阳。秦帝昔所据，按剑朝侯王。践山划郊郭，浚流固墉隍。左右罗将相，甲馆临康庄。曲台连阁道，锦幕接洞房。荆国徵艳色，邯郸选名倡。一弹入云汉，再歌断君肠。自矜青春日，玉颜吝容光。安知绿苔满，罗袖坐沾霜。声侈遽衰歇，盛爱且离伤。岂唯毒身世，朝国亦沦亡。物盈道先忌，履谦宇允臧。独有东陵子，种瓜青门旁。,2
Yuan,李行道,仙吕点绛唇,月户云窗。绣帏罗帐。谁承望。我如今弃贱从良。拜辞了这鸣珂巷。,4
Ming,王周,其四,海寇方勤天子忧，分符肘后宠光优。临行衣线非慈母，仗节叮咛有白头。马足走星还蹀血，龙旗耀日树奇谋。掀天事业男儿志，题柱于今芳史留。,5
Qing,孔璐华,题养蚕图,静思吴越中，民妇实可怜。每到春夏交，育吞胜力田。采桑不辞劳，陌上破晓天。江北蚕独少，求茧尚艰难。我取越蚕子，育之楼榭间。北郊多柔桑，买此不费钱。越中旧仆妇，养蚕已多年。率彼怀其种，如蚁生蠉蠉。每日亲视之，桑叶何攒攒。将成色明洁，分箔上簇山。如雨食叶声，三起还三眠。吐丝皆成缕，作茧皆成圆。缫丝可为帛，剥茧可为绵。我思淮南人，耕稼业已专。何不教村妇，采桑满陌阡。民风既可厚，民力亦少宽。为语儿女辈，物力当知艰。几树桑青青，千个茧团团。贫女一月工，织成绮与纨。绮纨在尔身，忍令污且穿。所以莱公妾，讽谏咏诗篇。,6
Qing,僧元璟,题屈翁山诗集,三闾有苗裔，流落海南滨。奇服纫香草，狂歌托美人。杜鹃心事苦，斑竹泪痕新。欲与重华语，青辞何处陈？,6
Qing,王芑孙,其三,诵经结发妇随夫，细马驮来不用扶。珍重证盟羊胛骨，定情昨夜在毡庐。,6
WeiJin,成公绥,中宫诗二首 其二,天地不独立，造化由阴阳。乾坤垂覆载，日月曜重光。治国先家道，立教起闺房。二妃济有虞，三母隆周王。涂山兴大禹，有莘佐成汤。齐晋霸诸侯，皆赖姬与姜。关雎思贤妃，此言安可忘。,0
NanBei,王瑳,折杨柳,塞外无春色，上林柳已黄。枝影侵云暗，叶彩乱星光。陌头藏戏鸟，楼上掩新妆。攀折思为赠，心期别路长。,1
NanBei,王俭,后园饯从兄豫章诗,兹夕竟何夕，念别开曾轩。光风转兰蕙，流月泛虚园。,1
Yuan,王彝,其十 卧云室,秋潭看月还，片雨千山暝。独有钵中龙，蜿蜒伴僧定。,4
Tang,王约,日暖万年枝,霭霭彤庭里，沈沈玉砌陲。初升九华日，潜暖万年枝。煦妪光偏好，青葱色转宜。每因韶景丽，长沐惠风吹。隐映当龙阙，氛氲隔凤池。朝阳光照处，唯有近臣知。,2
Yuan,文矩,其二,素王万世师，国经有常祀。滇南古荒服，荐祼岂异礼。王宫正南面，温厉思敬止。豆笾具威仪，登献何纚纚。升歌永齐商，琴瑟散宫徵。共言唐法曲，岁久复惉懘。陋邦何足徵，居夷圣所儗。于皇人文化，道大孰与比。六经如日月，洞照无远迩。叙秩敦彝伦，百王同一轨。邈哉天何言，悠悠政如此。,4
Qing,王夫之,癸巳元日左素公邹大系期同刘子参过白云庵茶话二首 其一,晴鸟曙山天，林光捲宿烟。壑阴藏雪润，麦露泫珠圆。江树南开早，唐松东向偏。殷勤悬有待，请组旧行边。,6
Song,王璜,句,村近莫愁连竹坞，人歌楚些下蘋洲。,3
Ming,王宠,陈道复舟访遂携同泛二首 其一,我家濠水上，落日啸清流。鼓柁惭相问，倾杯忝共游。江空时影雁，风荡半扶鸥。恣意乾坤阔，苍苍横翠眸。,5
Ming,包节,石屋烟霞,凿石开苍岭，披霞控紫岑。润蒸深洞雨，岚结废坛阴。茗叶煎春溜，松花摘晚林。山僧閒共语，到此益禅心。,5
Yuan,王娇红,记怀 其一,情缘心曲两难忘，梦隔巫山蝶思荒。春思懒随花片薄，愁怀偏胜柳丝长。金松瘦削肠堪断，珠泪阑珊意倍伤。人自萧条春自好，少年空尔惜流芳。,4
NanBei,王韶之,宋四厢乐歌廿首 其一 肆夏乐歌①,于铄我皇，体仁包元。齐明日月，比量乾坤。陶甄百王，稽则黄轩。吁谟定命，辰告四蕃。,1
Qing,方殿扬,元夕访李上舍琯朗一篑山房,一湾溪水刺扁舟，欲到山房斗酒筹。端正月从今夜满，十分春向小园收。繁花弄影窥青涧，碧树回镫照石楼。尚有隔林箫鼓闹，不愁寒色犯貂裘。,6
NanBei,徐摛,坏桥诗,匝栏生暗藓，覆板没鱼衣。岸曲斜梁阻，何时香步归。,1
WeiJin,徐干,其三,浮云何洋洋，愿因通我辞。飘飖不可寄，徙倚徒相思。人离皆复会，君独无返期。自君之出矣，明镜暗不治。思君如流水，何有穷已时。,0
Tang,叶季良,赋得琢玉成器,片玉寄幽石，纷纶当代名。荆人献始遇，良匠琢初成。冰映寒光动，虹开晚色明。雅容看更澈，馀响扣弥清。自与琼瑶比，方随掌握荣。因知君有用，高价伫连城。,2
WeiJin,伏系之,咏椅桐诗,亭亭椅桐，郁兹庭圃。翠条疏风，绿柯荫宇。,0
Qing,王肇奎,书吴词山诗后,梅福求仙去绝踪，赵歧微服作人佣。空闻东海填冤鸟，未见南阳起卧龙。旷野悲歌风四起，荒江愁卧日高舂。卷诗自负千秋业，杯酒难浇块垒胸。,6
Tang,任华,怀素上人草书歌,吾尝好奇，古来草圣无不知，岂不知右军与献之。虽有壮丽之骨，恨无狂逸之姿。中间张长史，独放荡而不羁，以颠为名倾荡于当时。张老颠，殊不颠于怀素。怀素颠，乃是颠。人谓尔从江南来，我谓尔从天上来。负颠狂之墨妙，有墨狂之逸才。狂僧前日动京华，朝骑王公大人马，暮宿王公大人家。谁不造素屏，谁不涂粉壁。粉壁摇晴光，素屏凝晓霜，待君挥洒兮不可弥忘。骏马迎来坐堂中，金盆盛酒竹叶香。十杯五杯不解意，百杯已后始颠狂。一颠一狂多意气，大叫一声起攘臂。挥毫倏忽千万字，有时一字两字长丈二。翕若长鲸泼剌动海岛，歘若长蛇戎律透深草。回环缭绕相拘连，千变万化在眼前。飘风骤雨相击射，速禄飒拉动檐隙。掷华山巨石以为点，掣衡山阵云以为画。兴不尽，势转雄。恐天低而地窄，更有何处最可怜，袅袅枯藤万丈悬。万丈悬，拂秋水，映秋天。或如丝，或如发，风吹欲绝又不绝，锋芒利如欧冶剑。劲直浑是并州铁，时复枯燥何䙰褷。忽觉阴山突兀横翠微，中有枯松错落一万丈。倒挂绝壁蹙枯枝，千魑魅兮万魍魉，欲出不可何闪尸。又如翰海日暮愁阴浓，忽然跃出千黑龙。夭矫偃蹇，入乎苍穹。飞沙走石满穷塞，万里飕飕西北风。狂僧有绝艺，非数仞高墙不足以逞其笔势。或逢花笺与绢素，凝神执笔守恒度。别来筋骨多情趣，霏霏微微点长露。三秋月照丹凤楼，二月花开上林树。终恐绊骐骥之足，不得展千里之步。狂僧狂僧，尔虽有绝艺。犹当假良媒，不因礼部张公将尔来。如何得声名，一旦諠九垓。,2
Qing,尹恭保,挽曾国荃联,吹将相埙篪，溯由方召以来，史氏论勋皆冠绝；喻文章性命，从此阴何太息，尚书已逝更知稀。,6
Ming,王錂,疏影后,匆匆才离朱门里。早来到祗林佛地。俯身寻介：看苍藓盈阶。残英满砌。寻踪问迹凭谁。,5
WeiJin,无名氏,华烨烨,华烨烨，固灵根。神之斿，过天门。车千乘，敦昆仑。神之出，排玉房。周流杂，拔兰堂。神之行，旌容容。骑沓沓，般纵纵。神之徕，泛翊翊。甘露降，庆云集。神之揄，临坛宇。九疑宾，夔龙舞。神安坐，翔吉时。共翊翊，合所思。神嘉虞，申贰觞。福滂洋，迈延长。沛施佑，汾之阿。扬金光，横泰河。莽若云，增扬波。遍胪骧，腾天歌。,0
Tang,岑参,崔驸马山池重送宇文明府（得苗字）,竹里过红桥，花间藉绿苗。池凉醒别酒，山翠拂行镳。凤去妆楼闭，凫飞叶县遥。不逢秦女在，何处听吹箫。,2
Song,慧姞,赋情,自怜新髻好，对镜久夷犹。回首瞥见郎，含羞整搔头。花间并郎行，低说夜来话。蝴蝶学娇痴，飞来傍裙带。羡杀叶底花，色娇香不漏。安得郎如叶，长将玉肌覆。,3
Tang,任翻,赠济禅师,碧峰秋寺内，禅客已无情。半顶发根白，一生心地清。竹房侵月静，石径到门平。山下尘嚣路，终年誓不行。,2
WeiJin,成公绥,大河赋,览百川之宏壮兮，莫尚美于黄河！潜昆仑之峻极兮，出积石之嵯峨。登龙门而南游兮，拂华阴与曲阿。淩砥柱而激湍兮，逾洛汭而扬波。体委蛇于后土兮，配灵汉于穹苍。贯中夏之畿甸兮，经朔狄之遐荒。历二周之北境兮，流三晋之南乡。秦自西而启壤兮，齐据东而画疆。殷徒涉而求固，卫迁济而遂强。赵决流而却魏，嬴引沟而灭梁。思先哲之攸叹，何水德之难量！气蓬勃以雾蒸。乘高赴下，绝没长奔。驰会五户，旁达三门。鳣鲤王鲔，春暮来游。灵图授箓于羲皇。善尼父之不济，寻方叔之远迹；懿吴起之谠言，大泛舟之兴役。,0
Tang,某大德,赵州和尚将游五台作偈留之（题拟）,何处青山不道场，何须策杖礼清凉。云中纵有金毛现，正眼观时非吉祥。,2
Qing,丁惠康,庚子孟夏将发黄浦留别诸同人,已信冥顽难谲谏，那将桎梏误官骸。华严弹指经时现，沙数恒河大地皆。同气凋残疑异代，斯民忧乐属吾侪。如何终此人间世，惭愧劳生未有涯。,6
Qing,孔继鑅,送蔡生归天平庄,频年楚粤失春耕，花柳淮东岁又更。愁里新烽侵海色，酒边哀角乱江声。室家飘泊悲尘土，肝胆凄凉向友生。今日桃源杳何处，一桡相送远湖城。,6
Qing,王协,踏叶廊联,青徐平野阔；幽蓟五云飞。,6
Song,王文卿,其二,报国有谁能仗节，升天由此可无梯。,3
WeiJin,王济,平吴后三月三日华林园诗,蠢尔长蛇，荐食江汜。我皇神武，泛舟万里。迅雷电迈，弗及掩耳。思乐华林，薄采其兰。皇居伟则，芳园巨观。仁以山悦，水为智欢。清池流爵，秘乐通玄。修罾洒鳞，大庖妙馔。物以时序，情以化宣。终温且克，有肃初筵。嘉宾在兹，千禄永年。,0
Yuan,朱浚,其四,红云近处催班急，只待春前奏凯归。,4
Tang,牛峤,红蔷薇,晓啼珠露浑无力，绣簇罗襦不著行。若缀寿阳公主额，六宫争肯学梅妆。,2
Song,王琪,望江南 其八 江乡,江南岸，云树半晴阴。帆去帆来天亦老，潮生潮落日还沈。南北别离心。兴废事，千古一沾襟。山下孤烟渔市晓，柳边疏雨酒家深。行客莫登临。,3
Qing,王庭,杨妃墓上青草状类苔鲜色半殷红他处所无,血染罗衣恨未终，犹留芳冢泣寒风。试看青草千年后，犹带啼痕一半红。,6
NanBei,僧达摩,其四,震旦虽阔无别路，要假侄孙脚下行。金鸡解衔一颗米，供养十方罗汉僧。,1
Tang,李白,秀华亭,遥望九华峰，诚然是九华。苍颜耐风雪，奇态灿云霞。曜日凝成锦，凌霄增壁崖。何当馀荫照，天造洞仙家。,2
Tang,李翰,凤阁王侍郎传论赞,仙绪山宾，灵液流津。积德累仁，生贤清神。孝以事亲，忠以为臣。履道正身，秉国之钧。君子哉若人，尚德哉若人。,2
Tang,吴商浩,巫峡听猿,巴江猿啸苦，响入客舟中。孤枕破残梦，三声随晓风。连云波澹澹，和雾雨濛濛。巫峡去家远，不堪魂断空。,2
Yuan,王娇红,永别,合欢带上真珠结，个个团圆又无缺。当时把向掌中看，岂意今为千古别。,4
Song,王易简,其八 翠蛟亭,岚阴四围合，涧水数折流。试手翻碧海，捲雨来青虬。静躁为人役，蓄泄同神谋。长歌亭上诗，飞仙不可留。倚栏天风寒，问信骑鲸游。,3
Song,某教授,眼儿媚,鬓边一点似飞鸦。莫把翠钿遮。三年两载，千撋百就，今日天涯。杨花又逐东风去，随分落谁家。若还忘得，除非睡起，不照菱花。,3
Yuan,丘处机,其二,宝炷成云篆，华灯簇夜光。星河初焕烂，钟磬乍悠飏。醮主承嘉会，虔心祷上苍。诸仙来顾眄，接引下虚皇。,4
Ming,王原校,谒李忠简公祠,向阳堂上俨光仪，多感龙头缔会奇。道派至清清献授，心源虚白白沙知。缒城伟绩千年重，食邑殊恩异代思。故里云仍能世讲，至今淑艾有馀私。,5
Yuan,余嘉宾,其九,绣衣拟换九霞衣，万壑云山玉一围。仙侣同舟移棹晚，步虚声里踏歌归。,4
Ming,王安舜,登泰山,泰山东望走群龙，直上天门第一峰。泉壑晴霞开罨画，长空飞雨洗芙蓉。残碑莫辩秦时字，断简曾埋汉武封。览胜欲摅天下目，不知身在古鸿濛。,5
WeiJin,张载,其三,我所思兮在陇原。欲往从之隔秦山。登崖远望涕泗连。我之怀矣心伤烦。佳人遗我双角端。何以赠之雕玉环。愿因行云超重峦。终然莫致增永叹。,0
Ming,僧文湛,题月堂精舍,雨后青苔路不分，柴门竹里映斜曛。松花落尽无人到，只有山童扫白云。,5
Yuan,丘民,周玄初祈晴诗,阏逢岁之半，白祲白如烟。野人不敢出，封户听雨眠。梦跨苍精龙，六丁相后先。手持五色石，直欲补漏天。刚风忽引去，天门方洞然。忽见一道士，青眉长娟娟。绿章幂紫霞，稽首上帝前。上陈太守辞，下述万姓瘨。稌无一尺苗，潦涵累百廛。阴霓走白日，黑蜧嘘长川。百怪不自閟，三光何由宣。帝怒叱力士，磔裂无留连。即遣东王公，高掣羲和鞭。金鸡恍惊觉，日出搏桑颠。,4
Qing,尤秉元,芙蓉映水曲,秋江潋滟开明镜，湘女窥帘晓妆靓。遗佩飘香散作花，一枝艳质临江映。江水盈盈未易求，相思空望夕阳楼。西风一夜生南浦，零落红衣入暮愁。,6
WeiJin,王鉴,竹簟赋,楚簟陈于玉房，巴箱列于椒台。,0
Ming,王畿,游径山,高登喜雨坐僧楼，共话茶杯意更幽。万丈龙潭飞瀑倒，五峰鹤树湿云收。碑含御制侵苔碧，径启昙花拂曙秋。还拟凌霄好风月，海门东望大江流。,5
Song,不详,宿沃洲山寺,崆峒山叟到江东，荷杖来寻支遁踪。马迹几经青草没，仙坛依旧白云封。一声清磬海边月，十里香风涧底松。何代沃洲今夜兴，依栏卧听赤诚钟。,3
Ming,叶纨纨,浣溪沙,日日枝头堕粉香。东君何事苦匆忙。鸟啼花落送韶光。泪蹙翠山情杳杳，闷连青海思茫茫。含颦无语立斜阳。,5
Ming,尹时晦,其三,沧浪亭在水云中，亭上婆娑鹤发翁。鸂鶒藜花随钓艇，一竿终不换三公。,5
Tang,史思明,樱桃子诗①,樱桃一笼子，半赤半已黄。一半与怀王，一半与周至。,2
Song,王严,重修周公庙赋,元祐元年春三月，皇帝嗣位，肆大眚以新天下。诏书之下郡县者有曰：「前世圣帝明王、忠贤哲义，有大功利及物，列于祀典，其陵寝庙貌废缺不完者，悉令葺治，所以竭虔妥灵，格于上下，稽若古训，敦厚风俗」。其意甚美。当是之时，有司固当增置，然制度狭陋，草率苟完，不足以奉承朝廷尊大先古圣贤之意。今陕西转运使游公，元祐六年按行西路，饬官吏，畀财用，大为营建，凡一百一十间。又因其泉流，导之者为畎浍，潴之者为池沼，植之者为园林，培之者为亭榭。森布概列，落落如画图间，使人喜游而肆观焉。至其庙貌尊严，殿庑华焕，左右仗卫，塑画罗列，剑戟森然，䌽绘光耀，竦动耳目。而圣象巍然居其上，髣髴如见当时坐明堂，被衮衣，抱幼君以朝诸侯，四方万里海隅之君奔走俯伏听命，莫敢后时，制礼作乐，七年而致太平，以成周家卜年卜世之久。呜呼盛哉，此亦天下之壮观也！惟周公盛德大业具见于《诗》、《书》，而法度文物载在《周礼》，及其行事之绪馀，往往论辨发于史传、诸子百家之书。仲尼又以其微意于《春秋》，以深究礼法之弊，此固非浅见謏闻所可道也。因拾其已传之迹，而系之以赋曰：奥惟有周，肇自履帝。后稷不窋，忧勤积累。公刘基理，釐尔士女。太王避敌，从者如市，躬仁蹈义，以迨王季。文王作则，德与民庇，小心翼翼，天下有二。武拯涂炭，昧爽甲子，太白授首，商纣妲己。梯航四海，车书一轨。天作元辅，曰旦翊世。文王之子，武王之弟。武疾未瘳，公告天地，植璧秉圭，请代以死。至忠竭诚，则始见于金滕；受遗托孤，则恭承乎玉几。爰畀顾命，乃摄宝位，冢宰作诰，百官总己。于是辅导幼主，笞挞伯禽，坐明堂，冠冕旒，抚四方，朝诸侯，吐餔握发，制礼作乐。卜世三十，卜年七百。营洛邑，均道里。设官职，列朝士。序同异，封子弟。建磐石之固，宅维城之利。五侯九伯，犬牙相制。扬文武之烈光，率祖宗之大缔，监二代之文物，揭万世之典礼。噫嘻！我直如矢，我道如砥。变生于独，惑出于似，君子既诚，小人乃毁。贝锦萋斐，箕舌哆侈。近则成王不知，召公弗喜；远则四国横议，曰公不利。据手瘏口，跋胡疐尾。群轻折轴，积毁销骨。青蝇上璧，点白为黑。众口铄金，呀吻利喙。鸮无好音，车有载鬼。蜂气豺目，蛟涎虎噬。公于是时，了不芥蒂。是用居东以伐，作诗以遗。不顾小忿，断以大义。诛殛谗乱，表暴仁智。罪人斯得，神告以异，大风偃拔，开悟主意。群公尽弁，乃启金匮，曰公勤劳，训我孺稚。衮衣告归，天地荐祉，岁则大熟，禾则尽起。摄政七岁，明辟复子。启封七百，土宇世嗣。老于京师，备道全美。巍巍乎高哉远哉兮，宣德音以不瑕，皭然不滓。丰功盛烈与日月而齐光兮，烜赫晃耀乎垂千百祀。鲁侯受命，祭以天子。血食万世，流泽千纪。荣华至今，歌颂不已。汉唐而降，土木其峙。想望风采，恍惚梦寐。载在祀典，庙貌簠簋。曰岐之阳，在水之溪，面终南兮俯清渭。瞻睟容兮望遗趾，睥睨爽垲兮髣髴英气。殿沉沉兮穹窿，神其来哉兮昂昂颙颙。层垣落日兮古木号风，停流澄碧兮晴影涵空。丹楹剥月兮绘壁嘘龙，繁云翳翳兮暑雨濛濛。遗波馀泽兮几千百年，滥而为泉兮汇而为渊，酾而为渠兮霈而为川。锸云渠雨，溉我甫田。沃壤万亩，溯洄千里。契理乱，鉴臧否。或通或塞，或涸或沸。守令得其人则决，不得其人则止。岁在阏逢，漈辟可历。肆沕潏以曼衍，极舒徐以逶迤。兰泽勃以滂湃，晷潎洌其栉比。灂堆埼，激霄坠。宗磈砢，瀵泜沚。沦湄浒，漪靡纾。汹汹洞洞，瀹瀹泚泚。苍崖峨峨兮，白石齿齿。若乃支分派引，旁午错出，涤阛阓，瀺井里，浸淫逆折乎兰若之圃，汗漫溥博乎弦歌之地。濡鳞翼于将剿，苏根荄于既残。惟馀闰之所浃，无一物而不被。至于风亭月榭，层楼观阁，流珠漱玉，清声爽韵。洋洋乎方池曲江，孤屿绝岛，沐浴长养乎春阳而秋艾。天波空鳞，云山倒影，凉飔兮皱轻碧，急雨兮敛新霁。皓月沉素，馀霞弄绮。雁落兮修涟生，鱼吹兮圆晕起。沙堤兮蓼岸，花妍兮草媚。客有乘范蠡之舟，横桓伊之笛，延驰影以纶钩，汎凄飙而脍鲤。抹毫而吟，挈榼而醉，不事王侯，屣弃名利。而深入乎烟霞之际，以索于形骸之外，养乎中和之气。此智者之所乐而不可胜记。夫是之谓周公之水。辞曰：我思古人兮永想风声，徘徊明廷兮瞻仰仪刑。野人何知兮桂酒芬馨，禳除凶灾兮祈请冥灵。岁时丰乐兮吏治不惊，奉法循度兮天王圣明。我思古人兮姬公、孔子，忽乎其有见兮，邈乎其不可致。如有用我者兮，期月而已。将以敬天之命，垂于无穷，诣于极治兮，请俟周礼。,3
Ming,王微,代梅答,寄语问花人，岁月那能借。尔意怨迟开，侬意怜迟谢。,5
Ming,释力金,次韵李希颜同知登吴山有感,凤舞龙飞运已更，江流难挽几伤情。荒陵鸟雀声如怨，故国风云气不平。冠盖偶然寻胜地，旌旗且莫指边城。登高别醉黄花酒，更拟重阳一日晴。,5
Qing,文星瑞,贺瑞麟寿联,三超资硕望，记恩隆三锡，秩晋三迁，更福备三多，喜值三春开寿宇；百粤仰元功，看班领百僚，绩熙百职，况身膺百禄，合增百岁祝期颐。,6
Qing,释大宇,寄胡柏庵,时有渡江梦，孤怀历岁深。淡云归鸟意，春树野人心。岸草青连屋，山花红满林。好知千古事，明日几回寻。,6
Qing,方燕昭,平山堂怀古,残月在天蜀冈晓，无数青山隔江小。欧公携客昔登堂，梅花万树生寒香。太守与客共欢醉，放眼江山皆渺茫。如云胜事去未久，佳地又为苏公有。苏公谪宦守淮南，公余赋诗兼命酒。呜呼老髯与六一，此去彼来无多日。文采风流甲一时，千百年中无与匹。名山终古依名郡，物换星移几更运。贱子乘槎海上来，登堂不觉思高韵。佳景依然人事捐，万峰空自列堂前。汀花岸柳半湮没，轻烟十里斜阳天。谁能高唤二公起，狂歌痛饮开华筵。,6
WeiJin,夏侯淳,驰射赋,参武艺以游遨。,0
NanBei,王微,杂诗二首 其一,桑妾独何怀，倾筐未盈把。自言悲苦多，排却不肯舍。妾悲叵陈诉，填忧不销冶。寒雁归所从，半途失凭假。壮情抃驱驰，猛气捍朝社。常怀云汉渐，常欲复周雅。重名好铭勒，轻躯愿图写。万里渡沙漠，悬师蹈朔野。传闻兵失利，不见来归者。奚处埋旌麾，何处丧车马。拊心悼巷人，零泪覆面下。徒谓久别离，不见长孤寡。寂寂掩高门，寥寥空广厦。待君竟不归，收颜今就槚。,1
NanBei,段承根,赠李宝诗,世道衰陵，淳风殆缅。衢交问鼎，路盈访玺。徇竞争驰，天机莫践。不有真宰，榛棘谁剪。（一章）于皇我后，重明袭焕。文以息烦，武以静乱。剖蚌求珍，搜岩采干。野无投纶，朝盈逸翰。（二章）自昔凉季，林焚渊涸。矫矫公子，鳞羽靡托。灵慧虽奋，袄氛未廓。凤戢昆丘，龙潜玄漠。（三章）数不常扰，艰极则夷。奋翼幽裔，翰飞京师。珥蝉紫闼，伏节方畿。弼我王度，庶绩缉熙。（四章）自余幽沦，眷参旧契。庶庇馀光，优游卒岁。忻路未淹，离辔已际。顾难分岐，载张载继。（五章）闻诸交旧，累圣叠曜。淳源虽漓，民怀余劭。思乐哲人，静以镇躁。蔼彼繁音，和此清调。（六章）询下曰文，辩讦曰明。化由礼治，政以宽成。勉崇仁教，播德简刑。倾首景风，迟闻休声。（七章）,1
Song,王先莘,幽居,斗室依山曲，如巢伴鹤栖。风鸣窗纸破，雨湿爨烟低。古致岩松外，秋声野竹西。潺湲听涧响，流不出横溪。,3
Qing,王兆升,郊行即事① 其一,奉命筹军国，非关玩物华。新凉犹未至，馀暑正方赊。鸣骑依残渡，行旌带晚霞。无劳呵殿急，恐警野人家。,6
Yuan,白珽,岳武穆精忠庙,国势已如此，孤忠天地知。死生同父子，奸宄系安危。偃月无封桧，栖霞有谥碑。中原遗老在，岁岁梦王师。,4
Song,子问,句,驱却馀寒碎土牛，田园生计又从头。,3
Song,王观,木兰花令 柳,铜驼陌上新正后。第一风流除是柳。勾牵春事不如梅，断送离人强似酒。东君有意偏撋就。惯得腰肢真个瘦。阿谁道你不思量，因甚眉头长恁皱。,3
Song,王玠,题楚辞,忠臣遭放逐，委质湘江沉。空馀离骚辞，万世蒙赏音。我今未忍死，终有报国心。扣阍且无路，写作哀怨吟。,3
Tang,包佶,答窦援遗卧病见寄,今春扶病移沧海，几度承恩对白花。送客屡闻帘外鹊，销愁已辨酒中蛇。瓶开枸杞悬泉水，鼎鍊芙蓉伏火砂。误入尘埃牵吏役，羞将簿领到君家。,2
Tang,羊滔,游烂柯山 其一,步登春岩里，更上最远山。聊见宇宙阔，遂令身世闲。清辉赏不尽，高驾何时还。,2
Yuan,无名氏,仙方诗,纷纷墓土黄金屑，片片花飞白玉芝。君主一斤臣四两，调和服下即平夷。,4
Song,于石,其二,明月成三友，青山结四邻。家贫猿执爨，林静鸟司晨。好竹能医俗，幽花不媚人。盘餐何所有，春韭与秋莼。,3
Tang,卞震,句 其一,雨壁长秋菌，风枝落病蝉。,2
WeiJin,杨羲,其四,朝游郁绝山，夕偃高晖堂。振辔步灵锋，无近于沧浪。玄井三仞际，我马无津梁。倏欻九万间，八维已相望。有待非至无，灵音有所丧。,0
Qing,文静玉,隐仙庵六朝古梅,湘女窥烟翠袖单，色香味已入旃檀。宋齐霜雪梁陈月，玉蕊冰花尽耐寒。,6
Yuan,李谷,寄辽东崔，洪两廉访。皆乡人,声教无南北，遭逢有易难。圣朝来万国，佳士出三韩。同按范滂辔，频弹贡禹冠。书生独何拙，旅食久盘桓。,4
Yuan,释力金,其二,蚕事方告成，鸣蜩有新声。插秧雨初遍，治草日不停。杂坐高树阴，解衣午风清。作劳时自逸，孰谓非常情。,4
Ming,叶宪祖,江儿水,生：我幸遇文明昼也。思观上国光只怕你。春云载笔无情况因此。公车不忍匆匆上慢。劳你劝驾情词畅旦：你。何事为奴惆怅。雌伏柔情怎误雄飞千丈。,5
Song,丁高林,山中吟,万红千紫画乾坤，绿染江南江北村。文鸟双飞鱼作队，好花生子竹添孙。,3
NanBei,谢朓,其二,民和礼乐富，世清歌颂徽。鸿名轶卷领，称首迈垂衣。,1
WeiJin,枣据,船赋,伊河海之深广，兮嗟绵邈而无垠。彼限隔而靡睹兮，此由兹而莫闻。虽后土之同载兮，实殊代而乖分。嘉圣王之神化兮，理通微而达幽。悼民萌之隔塞兮，悯王教之不周。立成器以备用兮，因垂象以造舟。济凌波之绝轨兮，越巨川之玄流。水无深而不渡兮，路无广而不由。运重固之滞质，虽载沉而载浮；飘燕鼎于吴会，转金石于洪涛。溯无涯之浩浩，不抑进而辍兮。登阳侯之激浦兮，方鱼翔而龙游。虽滔天而横厉，长抱乐而无忧；且论器而比象，似君子之淑清。外质朴而无饰，内空虚以受盈。乘流则逝，遇坻而停；受命若响，唯时而征。不辞劳而恶动，不偷安而自宁；不贪财以徇功，不爱力而欲轻。丰俭随乎质量，所胜任乎本形。虽不乘而常浮，每涉险而必正。且其行无辙迹，止无所根；不疾而速，忽若驰奔。周游曲折，动与时并；博载善施，心无所营。囊括品物，受辱含荣。唯载涉之所欲，混贵贱于一门。包涵通于道德，普纳比乎乾坤。感斯用之却广，信人道之所存。,0
Ming,王景常,题金齿安边定远楼,巨灵凿开混沌壳，洪濛肇分六鳌膊，翕乾簸坤奠光岳。茫茫星野才一粟，缭以寰瀛函地角。化化生生天所鞠，圣神无为尚元朴。一视同仁乃于穆，力强众郡始相搏。不周山摧地维缩，共工殄天天不剭。女娲炼石真一谑，三五绳绳圣智凿。神父启宇建城郭，斯民永康咸戬谷。守国设险臣所告，夏王敷土声教渥。五服相维翕联络，有商继世肇造亳。姬旦营周始城洛，城东城朔壮前躅。南仲召虎芳汗竹，汉关哀牢开沫若。况有博望相驰逐，孟获七擒雍闿僇。千载天威此徼福，宋闭河渡限南服。不有圣君何以勖，我皇恩泽融渗漉。拓开重关奠光轴，朱雀南飞象天宿。西南万里一正朔，永昌旧是南诏督。析壤已入犬羊腹，将军受诏作南牧。安集诸蕃事耕稑，时和岁丰归乐育。处士如云令行速，仡仡新城树戎幄。宝刀在帐弓在箙，南楼翚飞与山矗。雕甍粉署照平陆，龙蛇大篆炫丹雘。战格连云盱骇瞩，鼓角呜呜起寥廓。北来雄藩森剑槊，南控风沙是天竺。皇恩远被闳以博，定远安边此其襮。声流刁斗无亡镞，田野每每生意沃。土毛被野蔼苍绿，雨风时若膏霢霂。帕首雕题俨祗肃，举头一睹胆已落。相顾嗢咿更错愕，讵知将军盛威略。制治剸繁若龟卜，不战屈人功欻㸌。何用长驱追卫霍，有时酾酒牲用犦。鼓舞诸酋纵行乐，吴歈北绽杂胡乐。高悬宝珠代明烛，酒酣渐离击鸣筑。拍阑应节岸巾幅，要将忠义励士族。丈夫功成愿方足，东瞻五云香扑扑。阑干影转旄头纛，知是扶桑散清旭。,5
Song,丘葵,挽张樗堂,与君虽远隔，自少即相亲。老失同年友，乡无好善人。樗堂春绝迹，蒿里暗伤神。丹旐归何处，风霜故冢滨。,3
Yuan,王思廉,寿阳梅图（钱选画）,一声白雁渡江潮，便觉金陵王气销。画史不知亡国恨，犹将铅粉记前朝。,4
Song,于石,雪竹,君子亭亭操，刚强能自持。夷齐饿欲死，巡远守方危。大节不可屈，真心终莫移。人心与物理，每向岁寒枝。,3
Ming,毛伯温,东湖,东湖春渺渺，隐士此幽居。迥艇愁惊鸟，垂竿不上鱼。兴来时觅酒，得暇且摊书。斜照临波影，轩窗日日虚。,5
Song,尹焞,其三,南枝北枝春事休，啼莺乳燕也含愁。朝来回首频惆怅，身过秦川最尽头。,3
Yuan,吴莱,其四,往者东入海，飘然任所如。大风戕波浪，飞雪洒舳舻。壮志昔尚少，狂游今并无。誓登盘陀石，重望扶桑墟。,4
Ming,方拱乾,广宁,医巫闾是望中山，指点残黎惨淡间。北镇祀谁凭享殿，南冠人尚恋榆关。光熹往事伤心久，刘杜征魂带血还。惭愧高冈祀李靖，纪功碑断藓花斑。,5
Tang,吕温,冬日病中即事,墙下长安道，嚣尘咫尺间。久牵身外役，暂得病中闲。背喜朝阳满，心怜暮鸟还。吾庐在何处，南有白云山。,2
NanBei,萧纪,闺妾寄征人,敛色金星聚，萦悲玉箸流。愿君看海气，忆妾上高楼。,1
Song,王安礼,次韵徽之学士马上口占,料峭风来午漏迟，壁门䡾䡾敞轻支。侵寻出谷春莺啭，约略营巢社燕期。隐几稍同南郭嗒，滥巾未望北山移。值君佳句吟哦久，等是官曹得暇时。,3
Yuan,沈禧,风入松 水仙,忆从湘浦遇琼仙。解佩是何年。冰姿不许铅华污，淡凝妆、风度飘然。长伴霜前青女，来寻月下婵娟。一尘难染净娟娟。独立晚风前。黄冠翠袖殊清雅，误思凡、谪向江边。矾弟梅兄是侣，桃娇杏冶空妍。,4
Qing,毛秀惠,渔父图,竹竿袅袅微风里，失鱼不忧得不喜。收纶放艇出芦丛，白鹭横空忽飞起。江皋落日江水清，水清无复见鱼行。仙源有路渺何处，云水苍茫无限情。,6
Ming,毛莹,浣溪沙 艳情,绮阁春深夜未央。青衣十五鬟初长。博山炉暖惯司香。暗约芳心瞒小妹，故拈闲语恼檀郎。唤伊翻自背灯光。,5
Ming,叶梦熊,梦真空道人访余楼上,梦中天际见层楼，楼上袈裟续旧游。颜色忽惊沧海别，杖藜犹带白云浮。百年山月三更话，一笑桃花万顷流。愧我飘零劳慰藉，暮春重许碧峰头。,5
Ming,孔镛,书台朗诵,渔郎闻读书，声落烟波里。日出不见人，芳名遗千古。,5
WeiJin,孙绰,名德沙门赞 其二 支孝龙,小方易拟，大器难像。盘桓孝龙，克迈高广。物竞宗归，人思效仰。云泉弥漫，兰风肸响。,0
Yuan,甘立,送唐子华嘉兴照磨,羡子才名久，人称老郑虔。风流今共识，政事昔曾传。坐幕挥谈麈，移家载酒船。郡城秋水上，相望故依然。,4
Tang,湘妃庙,其二,碧杜红蘅缥缈香，冰丝弹月弄清凉。峰峦一一俱相似，九处堪疑九断肠。,2
NanBei,元熙,其二 别知友,平生方寸心，殷勤属知己。从今一销化，悲伤无极已。,1
NanBei,萧衍,其十一,吹漏未可停，弦断当更续。俱作双丝引，共奏同心曲。,1
Song,王舫,晚憩石门洞,舣棹石门外，天风吹夕阴。疏钟醒客梦，危瀑洗尘襟。龙去洞云薄，鹤归松露深。旧碑看米字，犹带藓痕侵。,3
Qing,王学浩,口占,绿渠草碧水平堤，粳稻风凉秀色齐。渐觉江乡秋色好，蟪蛄络纬尽情啼。,6
WeiJin,殷仲堪,水赞,大象无形，气以分粗。澹澹中津，质有虽虚。清澜可濑，明激弗渝。孰能怀之，泛然靡拘。,0
Ming,叶向高,送董海门之广西 其一,蓟门风雨正深秋，开尽黄花赋远游。雁去长天频骋望，云连故国迥生愁。一官犹捧蛮方檄，万里初乘潞水舟。莫向清时嗟宦迹，伏波铜柱至今留。,5
NanBei,僧宝志,其四 事理不二,心王自在翛然，法性本无十缠。一切无非佛事，何须摄念坐禅。妄想本来空寂，不用断除攀缘。智者无心可得，自然无争无喧。不识无为大道，何时得证幽玄。佛与众生一种，众生即是世尊。凡夫妄生分别，无中执有迷奔。了达贪嗔空寂，何处不是真门？,1
Song,孔矩,鼓笛慢/水龙吟,数枝凌雪乘冰，嫩英半吐琼酥点。南州故苑，何郎遗咏，风台月观。疏影横斜，暗香浮动，水寒云晚。笑浮花浪蕊，娇春万里，空零落、愁莺燕。游子寂寥暮景，向天边、几回相见。玉人纤手，殷勤攀赠，欲待微盼。越使归来，汉宫妆罢，昭华流怨。念湘江梦杳，窗前疑是，此情何限。,3
WeiJin,夏侯湛,山路吟,夙驾兮待明。陟山路兮遐征。冒晨朝兮入大谷。道逶迤兮岚气清。揽辔兮抑马。踟蹰兮旷野。旷野𩪍兮辽落。崇岳兮嵬崿。丘陵兮连离。卉木兮交错。渌水兮长流。惊涛兮拂石。,0
Song,王纶,题义门胡氏华林书院,华林幽胜地，胡氏旧门闾。四远来名士，一家常义居。素风殊不坠，儒业未曾虚。何日谐寻访，琴棋万卷书。,3
Ming,文徵明,十月,十月蹉跎尽，严风忽满城。积寒裘失重，绵雨榻生情。人事莽无际，岁功垂又成。凋零馀短菊，殢眼得时明。,5
Qing,方彦珍,行香子 述怀,既恶喧嚣，又厌烦言。更堪嫌、家务纷缠。惟欣独坐，闲玩诗篇。也不喜游，不好耍，不贪眠。新茶自煮，名花学养。掩纱窗、静护炉烟。针工之暇，笔墨自遣。参书中义，诗中味，静中禅。,6
Tang,元结,其三 闵岭中（首句缺一字）,囗群山以延想，吾独闵乎岭中。彼岭中兮何有，有天含之玉峰。殊閟绝之极颠，上闻产乎翠茸。欲采之以将寿，眇不知夫所从。大渊蕴蕴兮绝嶘岌岌，非梯梁以通险。当无路兮可入，彼猛毒兮曹聚。必凭托乎阻修，常儗儗兮伺人。又如何兮不愁，彼妖精兮变怪。必假见于风雨，常闪闪而伺人。又如何兮不苦，欲仗仁兮托信。将径往兮不难，久懹懹以㥄惋。却迟回而永叹，惧大灵兮不知。以予心为永惟，若不可乎遂已。吾终保夫直方，则必蒙皮篻以为矢。弦毋筱以为弧，化毒铜以为戟。刺棘竹以为殳，得猛烈之材。获与之而并驱，且舂刺乎恶毒。又引射夫妖怪，尽群类兮使无。令善仁兮不害，然后采梫榕以驾深。收枞橞兮梯险，跻予身之飘飘。承予步之𨁹𨁹，入岭中而登玉峰。极閟绝而求翠茸，将吾寿兮随所从。思未得兮马如龙，独翳蔽于山颠。久低回而愠瘀，空仰讼于上玄。彼至精兮必应，宁古有而今无。将与身而皆亡，岂言之而已乎。,2
Song,文同,送郭经知县,促促送归客，短亭垂柳风。离樽掩残日，去骑若轻蓬。百里讴歌内，三年畏谨中。乡人问蜀物，笑指一囊空。,3
Song,王直方,淮安园,贤王经别墅，深窈近严城。花竹四时好，宾朋一座倾。阖奁争弈罢，击钵记诗成。明日朝天去，门扃鸟雀惊。,3
Qing,王崇简,满庭芳 秋景,秋老郊原，黄芦小艇，清江万树丹枫。山穷水尽，一望白云空。夕照明霞点点，飞无影、几阵征鸿。炊烟接，沉沉古径，远寺出疏钟。朦胧凝望处，野塘凄寂，粉淡芙蓉。听蓼花滩畔，叫彻寒蛩。又是黄昏将近，人家里、夜阁灯红。征衫薄，长亭短驿，客路卷西风。,6
NanBei,谢超宗,其十一 凯容乐（皇祖太常卿室）,神宫懋邺，明寝昌基。德凝羽缀，道鬯容辞。假我帝绪，懿我皇维。昭大之载，国齐之祺。,1
Ming,方豪,看月,看月月转明，幽人寂无语。山空秋夜长，松露湿如雨。,5
Song,待考,望海亭联,贪看白鸟横秋浦；不觉青林没暮湖。,3
Qing,毛澄,舟夜,绿鬓去骎骎，孤舟南极临。滩高挟风近，烛正入江深。缺月行山鬼，飞霜照水禽。彗长看渐短，喜慰厌兵心。,6
WeiJin,李充,登安仁峰铭,正月七日，厥日惟人。策我良驷，陟彼安仁。,0
Song,文同,田舍,园林晓气清，篱巷夕阳明。石窦闻寒碓，烟坡见晚耕。豚蹄供祷赛，龟壳问阴晴。欲识丰年乐，一村鸡犬声。,3
Ming,叶宪祖,哭相思,净：出门不必苦迟疑。生：得失从来未可期。旦：一举首登龙虎榜。十年身到凤皇池。,5
Ming,文震孟,过石梅,落落乾坤眼，茫茫江海人。名山劳梦寐，绝壁扫嶙峋。海气蒸衣桁，岩华落酒巾。凭栏莫长啸，波荡伏龙津。,5
Yuan,李承休,其六 射,意射日中乌，弯瞻云外壁。飞髇头上鸣，流血马前滴。既彀羿誇功，能弦汉摧敌。谁怜中石人，撚箭空哀激。,4
Ming,王子一,后庭花,并不想有轩车有驷马。我则愿无根椽无片瓦。出来的一品职千钟禄。那𥚃有六韬书三略法。他都是井中蛙妄称尊大。比周公不握发。比陈蕃不下榻。空结实花木瓜。费琢磨水晶塔。斗筲器不足誇。粪土墙容易塌。儿童见惊讶杀。,5
Qing,方履篯,送季娴妹于归,南国有嘉稻，丛生陇亩间。析根各移植，厥实乃始繁。托体为昆弟，骨脉相牵援。内外虽有殊，恩谊终无偏。女子既已长，一旦施衿鞶。遣行入他姓，同生若弃捐。成人固应尔，能无摧肺肝。矧翳吾与汝，手足何茕单。兄妹各一人，少小承欢颜。送子将于归，神凄涕泪潸。痛念我慈父，昔日俱爱怜。我母秉义方，育子勤且艰。吾长汝最稚，相差逾十年。中间弟及妹，幼弱遭摧残。惜哉汝次兄，学成身力孱。中殇弃其室，魂魄居岱巅。六人只存二，护汝如芝兰。提携兼诲诱，相爱无间言。汝生多淑德，质端不在妍。敏慧爱诗书，请益日几番。性情伉以直，辞语讷且娴。我父宰允吾，汝生已在官。继复刺粤西，万里随征鞍。嗟予求微名，京兆秋风抟。定省违晨昏，赖汝勤加餐。六年始得举，驰归霜隔天。我父不及待，弃我归重泉。悲苦欲追殉，犹恨身体顽。汝能侍父疾，送父凭素棺。宛转慰慈母，辛咽不忍宣。以此两相较，百倍胜我贤。我父为廉吏，身后无薄田。我从墨缞中，舌耕裹青毡。远游越五岁，负米思江壖。母衰仗汝侍，欲去犹迁延。有别长依依，有泪同涟涟。汝能识我意，百事使我安。爱嫂若事姊，亲悦若比肩。偕之奉母养，俾母忘忧煎。嗟嗟家多故，择婿良独难。汝笄又数春，我虑愁如瘅。今年策明良，我若星离躔。身言甘就试，幸厕令长班。致此胡足喜，禄仕如抱关。所欣天阙下，为汝得伯鸾。峨峨天水君，皎皎青琅玕。吐言金玉屑，走笔龙蛇蟠。卅年困骥足，守进天所悭。一朝凌风翔，乡赋振羽翰。计偕当仲春，先后来幽燕。夙契感离思，乍合生忧端。共伤倦游久，怅彼帏居鳏。比部二曹郎，戚友情相褰。为通两家好，愿作朱陈欢。问名未十日，献赋登金銮。我喜几欲狂，远过身高骞。问其何以故，遂忘食与眠。念予少兄弟，爱汝使之然。但惜桂苑才，试以烹小鲜。临廷仰帝简，作宰匡庐边。乞假得归娶，人羡锦衣还。请期既纳采，即咏《桃夭》篇。清门殊世俗，繁费皆可删。奁资一何薄，安得琼瑛盘。裁作四时衣，采绣亦斓斑。珠丝悬络索，双鬓垂螺环。约发玳瑁簪，缀以翡翠钿。缬带紫罗襦，玉绾黄金镮。琐琐饰众目，不足十万钱。布多杂彩少，箧面陈缃纨。吁嗟慈母意，欲语眉先攒。爱女思丰盈，怜子方贫寒。我今亦何为，终日起长叹。先人祇一女，随兄久迍邅。兹当吉礼成，心力敢不殚。尺帛一囊粟，即日甘分颁。筹思无可赠，赠汝三尺笺。笺中书韵语，滴泪和墨研。汝身虽强力，汝体多劳㾓。冷燠小有妨，喘嗽辄纠缠。嗣今须护摄，勿使日削朘。喜阳怒乃阴，损益气所干。顺时遣郁悒，遇物谢忿悁。不逮事舅姑，既往莫可攀。岁时奉家祭，粢盛重洁蠲。将事必以诚，亲手濯豆笾。持家此为首，凡百敬慎先。夫子姑良朋，爱结今生缘。和顺久愈谐，谦畏斯无愆。刚则济以柔，狭乃规以宽。有无俱黾勉，得失无欺谩。抚视前室女，曲意使安便。人生凡所遇，安得期万全。人或忤我意，坦悦相周旋。境或小不遇，检躬惟益虔。汝为宰官妇，切戒奢与专。奢为天所忌，专为人所姗。外政期勿闻，阃阈若有阑。耀首辞珠玑，饫口乐瓢箪。镫火夜愔愔，束帛朝戋戋。古人重循吏，其室无佩环。异物不足贵，清明乃共传。积衣千万袟，暖身惟一绵。陈簋方丈满，饱腹惟一饘。贪侈亦何需，徒为招祸綖。子孙贵读书，富足易轻儇。幼齿乘高车，长大为执鞭。皆由贻以患，置抄使疾颠。概兹皆当懔，毋为俗虑牵。汝岂丛尤悔，吾情过拘挛。申申为此语，日省庶励旃。奴婢务矜恤，勿令生烦冤。尤宜教以正，事上静以颛。好恶无偏向，乃克泯其奸。孤茕务悯念，分惠及杯棬。尤宜将以敬，慎勿邀誉焉。好誉谄乃进，虚壑何能填。言一漏者万，聊为明拳拳。词陋意则深，可如金石镌。补汝德未足，勖汝意未坚。取言贵切近，女诫拟重编。至若母家内，思忆毋沈绵。母年虽七旬，旧患幸已痊。康乐享期颐，福祐期明媊。汝嫂性虽愚，孝敬能乾乾。诸倒习占毕，质分堪陶甄。吾将官闽越，界通江右山。他时谋省觐，笋轿来归遄。汝心颇足慰，宜禁泪潺湲。望汝光两门，仪行昭蘋蘩。秋气正淑清，香发庭桂丹。锵锵八鸾驾，吉庆贺团栾。此诗勿再诵，诵者增悲酸。藏之琉璃匣，真气芬旃檀。,6
Song,方輗,里中张氏母出与邑宰母宴饯以诗,张氏母袁称寿星，生绍兴庚申今有百五龄。子孙耕稼食可饱，女妇纺织衣称情。白发既脱生黑发，耳目聪明长步行。五朝皇帝恩广大，一老平时身太平。乡里皆庆喜，县官问姓名。阖门漏屋下，上诣县官厅。太夫人之面可识，太夫人之堂可升。即前再拜问起居，谢官下念田里氓。尊高年以长其长，凡为人子沸欢声。,3
Song,王安上,其三,战士触热冲暑雾，舌燥唇乾惮长路。将军马上设良谋，遥望青山指梅树。齿牙不觉流津津，比似投醪同饮醇。汉鼎未扶竟分裂，惜哉不是调羹人。,3
Yuan,李泂,留别金门知己,野马脱羁鞅，倏疑天地宽。临风一长鸣，风吹散入青冥间。颇如鲁仲连，蹈海不复还。又如安期生，长留一舄令人看。江南浩荡忽如海，落日照耀浮云关。既不能低眉伏气摧心颜，诡遇特达惊冥顽。又不能抱书挟策千万乘，调笑日月相回盘。匡庐迢迢接仙山，仙翁泛若秋云间。长松之阴引孤鹤，望我不见空长叹。采铅天池津，饮醁桃花湾。苍梧倒影三湘寒，赤城霞气生微澜。鲸鲵翻空海波赤，晓色欲上扶桑难。人间之乐兮诚不足恃，何如归卧栖岩峦。栖岩峦，卧岩穴。夜半天风吹酒醒，犹有西溪万年月。,4
NanBei,裴让之,有所思,梦中虽暂见，及觉始知非。殿转不能寐，徙倚独披衣。悽悽晓风急，晻晻月光微。室空常达旦，所思终不归。,1
NanBei,萧推,赋得翠石应令诗,依峰形似镜，构岭势如莲。映林同绿柳，临池乱百川。碧苔终不落，丹字本难传。有迈东明上，来游皆羽仙。,1
Yuan,释文信,其四,东边高楼红紫开，西边青山翠成堆。吴儿荡桨浪花里，相赛唱歌船去来。,4
Song,王绅,太后幸景灵宫驾前露面双童女（一作赵佶诗）,平明䌽仗幸琳宫，紫府仙童下九重。整顿珑璁时驻马，画工暗地貌真容。,3
Song,文天祥,游集灵观（时奉祠禄）,小洞烟霞国，重阳风雨秋。欧公嵩岳步，朱子武夷舟。香火真吾职，觥筹且此游。龙山马台事，糠秕旧王侯。,3
Ming,王越,甘露寺,扪萝临绝顶，寂静已忘形。水影无边白，山光不断青。猿啼松外嶂，鹭宿柳边汀。老衲降龙处，幽然一小庭。,5
NanBei,纪少瑜,月中飞萤诗,远度时依幕，斜来如畏窗。向月光还尽，临池影更双。,1
NanBei,徐摛,赋得帘尘诗,朝逐珠胎卷，夜傍玉钩垂。恒教罗袖拂，不分秋风吹。,1
WeiJin,薛综,白鹿颂,皎皎白鹿，体性驯良。其质皓濯，如鸿如霜。,0
WeiJin,曹睿,步出夏门行①,步出夏门。东登首阳山。嗟哉夷叔。仲尼称贤。君子退让。小人争先。惟斯二子。于今称传。林钟受谢。节改时迁。日月不居。谁得久存。善哉殊复善。弦歌乐情。商风夕起。悲彼秋蝉。变形易色。随风东西。乃眷西顾。云雾相连。丹霞蔽日。彩虹带天。弱水潺潺。叶落翩翩。孤禽失群。悲鸣其间。善哉殊复善。悲鸣在其间。朝游清泠。日暮嗟归。䠞迫日暮。乌鹊南飞。绕树三匝。何枝可依。卒逢风雨。树折枝摧。雄来惊雌。雌独愁栖。夜失群侣。悲鸣徘徊。芃芃荆棘。葛生绵绵。感彼风人。惆怅自怜。月盈则冲。华不再繁。古来之说。嗟哉一言。,0
WeiJin,江伟,答贺蜡诗,蜡节之会，廓焉独处。晨风朝兴，思我慈父。我心怀恋，运首延伫。,0
Yuan,甘瑾,秋闺怨,惆怅下帘钩，庭空月影流。锦衾成独旦，罗扇觉先秋。火熟薰笼暖，泉寒汲绠修。祇怜云际雁，传得玉关愁。,4
Song,王陶,游碧落洞,寻幽碧落外，此境真洞天。乳窦穿碧涧，葆树蒙塞烟。迹与氛𡏖绝，身亡名利缠。日暮懒回首，迟拍洪崖肩。,3
Qing,王子复,史梦兰继室田太夫人九十大寿,德重三迁，休徵五福；筵开九秩，寿祝千春。,6
Song,王禹偁,春日官舍偶题,薄宦苦流离，壮年心已衰。莺花愁不觉，风雨病先知。晓月晃竹屋，寒苔叠槿篱。无人慰幽寂，庭柳自低垂。,3
WeiJin,挚虞,周文王赞,周文翼翼，仪刑体教。上帝是临，神明是劳。东邻之昏，西邻之曜。九有既集，以圣易暴。,0
Song,毛珝,小至,九地阳初动，披衣起拥炉。门前初去马，窗外渐啼乌。云色呈金未，梅梢破玉无。焚香待天晓，点易自研朱。,3
WeiJin,张华,其二,逍遥游春宫，容与缘池阿。白苹齐素叶，朱草茂丹华。微风摇蕖若，层波动芰荷。荣彩曜中林，流馨入绮罗。王孙游不归，修路邈以遐。谁与玩遗芳，伫立独咨嗟。,0
Tang,元结,舂陵行,军国多所需，切责在有司。有司临郡县，刑法竞欲施。供给岂不忧，徵敛又可悲。州小经乱亡，遗人实困疲。大乡无十家，大族命单羸。朝餐是草根，暮食仍木皮。出言气欲绝，意速行步迟。追呼尚不忍，况乃鞭扑之。郭亭传急符，来往迹相追。更无宽大恩，但有迫促期。欲令鬻儿女，言发恐乱随。悉使索其家，而又无生资。听彼道路言，怨伤谁复知。去冬山贼来，杀夺几无遗。所愿见王官，抚养以惠慈。奈何重驱逐，不使存活为。安人天子命，符节我所持。州县忽乱亡，得罪复是谁。逋缓违诏令，蒙责固其宜。前贤重守分，恶以祸福移。亦云贵守官，不爱能适时。顾惟孱弱者，正直当不亏。何人采国风，吾欲献此辞。,2
Tang,吕从庆,小园,小园春色丽，花发两三株。露笋抽泥立，风兰狎石铺。教儿棋正歇，得客酒重沽。意绪浑如此，诗肠老未枯。,2
Ming,方文,遇乡人,君从石城来，曾过清溪否。我家傍清溪，门前数株柳。,5
Yuan,林景熙,飞云渡（原注：在瑞安州西一里。）,人烟荒县少，澹澹隔秋阴。帆影分南北，潮声变古今。断峰僧塔远，初日海门深。小立芦风起，乘槎动客心。,4
Yuan,宋讷,闻元方辞典教之职为省府所留遂用前韵以慰其怀归之念安其传道解惑之心也 其一,济济群材乐育中，先生何待蜀文翁。铜台声闻鸣皋鹤，泮水去留遵渚鸿。照座青藜听夜雨，绕坛红杏咏春风。化行俗美师儒力，看与苏湖两郡同。,4
Ming,仇禄,观海,天地深秋在海隅，挂帆十月摘珊瑚。云吞浪尽天吴惧，雷送潮来海若呼。十万提封分岛屿，三千弱水隔蓬壶。何当直蹑秦桥去，掬取沧波洗日乌。,5
Qing,王苍璧,童谣,赈饥民，吏胥饱，饥民泣，吏胥恼。吏胥勿恼尔当喜，官府明朝粜官米。,6
Yuan,王璋,送高罗谷赴德安教,水驿夜初寒，风帆向德安。青枫三楚路，白首一儒官。梦泽尊前赋，巫山雨外看。未须嫌独冷，兰菊政堪餐。,4
Ming,尹台,羊侯祠,叔子晋仁人，政乃郑侨似。和邻敌止侵，戢境民安理。祠比召南棠，颂流汉曲水。千秋岘首碑，泪堕襄人士。,5
NanBei,柳恽,其二,役役滞风波，游人淹不归。亭皋木叶下，陇首秋云飞。寒园夕鸟集，思牖草虫悲。嗟矣当春服，安见御冬衣。,1
Yuan,王毅,题周曾秋塘图,两两幽禽渺渺陂，蒹葭荷叶澹相依。只愁夜半秋声起，满耳西风吹梦归。,4
Tang,僧虚中,赠屏风岩栖蟾上人,岩房高且静，住此几寒暄。鹿嗅安禅石，猿啼乞食村。朝阳生树罅，古路透云根。独我闲相觅，凄凉碧洞门。,2
Yuan,辛敬,嘉禾八景诗（梅花道人有图并题酒泉子八首） 其一 空翠风烟,秋阴覆野水，暝色带高城。万古风雨馀，满轩空翠生。昔人会心处，华落任纵横。胜事巳千岁，焉用此高名。,4
Song,王駜,横秋阁,地僻无车马，新凉入醉乡。柳烟颦夕渚，莲露泣秋塘。懒听能啼雁，閒披古锦囊。物华随处好，何必在潇湘。,3
Yuan,汪珍,郊居,雨馀芳草遍，气韵入梅初。客借分茶杓，邻同灌韭渠。山苗寻杞狗，野饭割棕鱼。信美真吾土，何须更卜居。,4
WeiJin,王凝之,兰亭诗二首 其一,庄浪濠津，巢步颍湄。冥心真寄，千载同归。,0
Tang,李亨,延英殿玉灵芝诗三章章八句①,玉殿肃肃，灵芝煌煌。重英发秀，连叶分房。宗庙之福，垂其耿光。（一章）元气产芝，明神合德。紫微间采，白蕣呈色。载启瑞图，庶符皇极。天心有眷，王道惟直。（二章）幸生芳本，当我扆旒。效此灵质，贲其王猷。神惟不爱，道亦无求。端拱思惟，永荷天休。（三章）,2
Song,王工部,题楼观南楼（元丰四年七月二十五日）,常恨闲行少，匆匆忽解鞍。秋风尹家宅，更得暂盘桓。,3
Song,孔夷,句 其一,微雨鹭翘艇，夕阳人倚楼。,3
WeiJin,陆冲,杂诗二首 其一,命驾遵长途，绵邈途难寻。我行一何艰，山川阻且深。洿泽无夷轨，重峦有层阴。零雨淹中路，玄云蔽高岑。俯悼孤行兽，仰叹偏翔禽。空谷回悲响，流风漂哀音。羁旅淹留久，怅望愁我心。,0
Tang,王维,同崔员外秋宵寓直,建礼高秋夜，承明候晓过。九门寒漏彻，万井曙钟多。月迥藏珠斗，云消出绛河。更惭衰朽质，南陌共鸣珂。,2
Qing,孔宪彝,赠包慎伯明府,材大难为用，垂垂七十年。此怀自饥渴，余论总流传。入品书真圣，多情句欲仙。白门游已倦，高卧对江天。,6
Qing,王庭,自感,摇落直时贱，支离愧病深。暗云浮作梦，秋叶薄为心。雁寄交书断，蛛封药裹深。悠悠将卒岁，天地一萧森。,6
NanBei,徐勉,咏司农府春幡诗,播谷重前经，人天称往录。青圭禯东甸，高旗表治粟。逶迟乘旦风，葱翠扬朝旭。平秩庭春司，和气承玉烛。岂伊盈八政，兼兹辩荣辱。十千既万取，利民谁不足。,1
Qing,王士禄,飞龙宫行①,临淄此地曾潜龙，倜傥颇有文皇风。夜半入宫星如雨，乾坤再辟成奇功。十有一祀帝业崇，耀武太原临河东。中经上党鸾雍雍，凝笳清跸临旧宫。眷言顾之拟沛丰，问疾赐酺欢无终。易以嘉号志所从，更闻金桥谣儿童，羊头山翠当朝宗。勒兵三十万，旌旗千里重。陈吴作绘燕公颂，潞州别驾堪豪雄。乾符坤珍一十九，并与兹邸传无穷。龙漦降庭蛇起陆，龙入蜀江作鱼服。雨黑延秋乌语哀，月明南内弦声促。阿荦凶狡阿环骄，何术豢龙同豢犊。渔阳尘压沈香栏，勿乃遥为故宫戮。噫吁嘻！飞龙宫，已寒烟，三郎魂魄何来还。,6
Qing,丁若镛,芜桥（在延丰县北）,溪谷屡回合，终日渡一水。潇潇水濆沫，齾齾石张齿。杖策跻崱屴，脚腨酸未已。巡边引蝴蝶，此路平如砥。咄咄复咄咄，独语深山里。,6
Ming,王元俸,其七,道似危途动即穷，寂寥谁与此身同。三秋落木清霜下，万点流萤秋草中。绛叶从朝飞着夜，苍苔因雨却成红。往来欲学张奇翰，南渚未明寻钓翁。,5
Tang,朱景玄,溪东岑望天都山,目望浮山丘，梯云上东岑。群峰争入冥，巉巉生太阴。昔贤此升仙，结构穷耸深。未晓日先照，当昼色半沈。风泉雪霜飞，云树琼玉林。大道非闭隔，无路不可寻。窥镜澄夙虑，望坛起敬心。一从呼子安，永绝金玉音。,2
Song,王之望,其十,水乡经月雨，潮海暮春天。芒种嗟无日，来牟失有年。人多逢菜色，村或断炊烟。谁谓山中乐，忧来百虑煎。,3
Qing,王澍,题陆卷阿濠梁秋水图,蝴蝶春风梦，《濠梁秋水图》。谛观非外物，阿堵是真吾。诗境通三昧，渔家共五湖。芦花已头白，林际鸟相呼。,6
Ming,左文彖,晚归太极山房,东郭驰驱辏晚烟，杖藜扶入碧云巅。烧秋落日村边树，映水纤霞雨后天。石磴苔深人迹少，松巢云冷鹤飞旋。茶馀枕藉如茵草，新月疏林噪暮蝉。,5
Yuan,牟巘,答术者,贤关夙多士，子独抱遗经。衣尚旧时褐，眼谁今日青。直须行万里，未许赴三星。会友诵佳句，等閒生鹤翎。,4
Yuan,方凤,和张子良,寤寐溪山好，相过不厌频。诗留曾宿客，月照乍归人。率尔呼盘粲，凭谁辨主宾。未须陈咫尺，高谊总秋旻。,4
Ming,王达,送人从军,烟浦绿迢迢，离人酒易消。路分京口树，帆度月中潮。夜静闻清柝，风寒试黑貂。汉家方讨虏，好事霍嫖姚。,5
Song,王炎午,赠戴石玉,琢之磨之，玉汝于成。孰为玉工，师友父兄。他山之石，今则在我。彼璞之弃，我责之堕。为瑚为琏，如圭如璋。山泽之润，邦家之光。玉不自毁，人自丧宝。闻士称名，不离其道。,3
Qing,王承先,驾鹤楼联,湾过茱萸，松竹三霄水碧；阶翻云叶，亭台四序天香。,6
Qing,王睿,哭凌日旦,老骥盐车双耳垂，英流天绝更堪悲。却将冀北穷途泪，并向山阳笛里吹。,6
Song,方大琮,寄题永福董宰溪庄图,羡君胸次有丘壑，眼底尘凡一洗之。地献溪湖供入画，天私风月要昌诗。贵人岂复知盘谷，名世应须学武夷。政恐主翁方宦达，买山虽早入山迟。,3
Yuan,丁鹤年,寓慈湖僧舍次龙子高提举韵,迢递过兰若，淹留为竹林。疏钟云峤迥，孤烛雨窗深。长啸非怀昔，狂歌岂避今。祇缘诸漏尽，不受一尘侵。,4
Song,王岩叟,柳花,银毬抛出翠烟深，聚散高低不自禁。飘去长郊迎暖日，飞来深院怯春阴。,3
Yuan,孔文卿,中吕粉蝶儿,休笑我垢面风痴。恁参不透我本心主意。则与世人愚不解禅机。鬅鬙着短头发。胯着个破执袋。就里敢包罗天地。我将这吹火筒却离了香积。我泄天机故临凡世。,4
Ming,方拱乾,宁远温泉,温与探汤异，边城旧擅名。无心何自热，有本得长清。调燮功谁擅，寒暄理自平。衰年苦萧飒，一濯已春生。,5
Yuan,方澜,秋夕有感,摇落秋渐晚，露香篱下花。疏钟出烟寺，新月入人家。蛩语日夜急，雁飞天汉斜。蹇余不能去，尘世事如麻。,4
Yuan,丁鹤年,赠济古舟,久留句践国，同寓给孤园。聊发溪头笑，何殊石上魂。卧云秋对榻，敲月夜过门。愿奉三乘法，常依两足尊。,4
Ming,王思任,豆店,朦胧二三里，海气发天青。饱马冲寒色，残鸡落晓星。春锄人渐出，野火店犹荧。断续霜桥上，流澌瑟瑟听。,5
Qing,王瑶,金乡县厅事联,眼前百姓即儿孙，莫言百姓可欺，当留下儿孙地步；堂上一官称父母，漫说一官易做，还尽些父母恩情。,6
Ming,王彝,江贯道长江图,霜后洞庭浅，崖枯不见苔。朔鸿南岳去，千岭一猿哀。楚俗依稀在，吴帆浩荡回。平生此离抱，偏向画中开。,5
Ming,王以悟,过白石山由宁家窝诣三门,几度层冈迥，朝烟午未收。豁开惊日近，风送觉身浮。石阪马蹄软，霜天雁唳愁。滔滔东去水，一柱自千秋。,5
Yuan,元本,泊双井亭有感,凉飙微动水云收，鸥鹭无声泊处幽。露落梧桐双井冷，月明砧杵万家秋。贪欢尽醉吴姬酒，长往谁同范蠡舟。最忆多情郑司马，琵琶和泪上江州。,4
Qing,文化远,秋尽,积雨重阳后，萧然客郡城。归鸦争独树，牧马恋边营。山水仍南服，风光似北平。近冬先畏冷，始信布衣轻。,6
Tang,牛僧孺,郊庙歌辞 享太庙乐章 和宁舞,湜湜颀颀，融昭德辉。不纽不舒，贯成九围。武烈文经，敷施当宜。纂尧付启，亿万熙熙。,2
Yuan,李真人,忆江南,北方水，其数是真铅。一气剋凝抽摘雪，须令金体重初元。此结道中玄。,4
Yuan,吕止庵,其三 为董针姑作四首,玉纤屈损春葱，远山压损眉峰，早是闲愁万种。忽听得卖花声送，绣针儿不待穿绒。,4
Yuan,邾经,题唐伯刚贯月轩,使君文采歘翩翩，投檄归来志浩然。新构凤麟洲上屋，恰如书画米家船。干将破壁龙俱化，脉望飞空蠹亦仙。更试囊中五色笔，桂花香露洒银笺。,4
NanBei,颜延之,赠王太常僧达诗（王僧达答诗别见。）,玉水记方流，璇源载圆折。蓄宝每希声，虽秘犹彰彻。聆龙■九渊，闻凤窥丹穴。历听岂多士，岿然觏时哲。舒文广国华，敷言远朝列。德辉灼邦懋，芳风被乡耋。侧同幽人居，郊扉常昼闭。林闾时晏开，亟回长者辙。庭昏见野阴，山明望松雪。静惟浃群化，徂生入穷节。豫往诚欢歇，悲来非乐阕。属美谢繁翰，遥怀具短札。,1
Qing,王豸来,贺新凉 题周雪客像,眉戟髭微卷。记当初、风流年少，春秋易遣。旧事茫茫蓬鬓改，衣袖啼痕频泫。心上轴、女轮缲茧。却倚长松雄顾盼，拟羊裘、东海垂纶浅。钩鳌手，而今展。传经曾傍门墙显。自从游、题诗读画，栎园齐扁。共子饮醇相对久，虎豹岂同羊犬。刘蕡涕、何时得免。且与悲歌燕市酒，慕平原、醉客书都典。生花笔，谁能剪。,6
Qing,方以智,赠闽中刘荐叔,闻君昨岁出温麻，作客荆吴不顾家。万里风尘凭漏影，十年慷慨吊怀沙。单衫叶落秋将尽，小社城回菊有花。邂逅高谈共尊酒，东溪凉月浸蒹葭。,6
Song,僧子兰,登楼,边邑鸿声一例秋，大波平日绕山流。故人千里同明月，尽夕无言空倚楼。,3
Tang,于武陵,夜寻僧不遇（一作夜寻僧僧游山未归）,数歇度烟水，渐非尘俗间。泉声入秋寺，月色遍寒山。石路几回雪，竹房犹闭关。不知双树客，何处与云闲。,2
NanBei,伏知道,其三,三更夜警新，横吹独吟春。强听梅花落，误忆柳园人。,1
Ming,方献夫,再用杜子美韵十首 其一,古洞应曾到，依稀记石桥。寒泉微洒雪，绝磴曲连霄。野犬云间见，仙童竹外招。终当学辟谷，从此上逍遥。,5
Song,毛滂,去国呈蔡元度,去国黄流急，搔头白发新。牛衣还卒岁，狗监定何人。奏傔宁妨跛，为郎正碍贫。鄙文无恙否，酱瓿盍相亲。,3
NanBei,虞羲,赠何录事諲之诗十章,历历斗维，王畿所止。滔滔灊汉，天步之纪。金耀圆图，玉澈方汜。蕴灵擢秀，载笃君子。（一章）于穆君子，左角佩觿。从群竹骑，取俊游儿。昂昂千里，宛宛长离。同规同矩，异雄守雌。（二章）早弃幼志，夙耽强学。唯道是修，何土不乐。将英竹箭，聊游稽岳。容止可观，进退可度。（三章）有德有行，如圭如璋。乐山乐水，令问令望。辞家观国，为龙为光。唯兄唯弟，元方季方。（四章）汉北张生，洛阳贾子。秩宗是佐，淑问不已。佥曰允谐，肃恭帝祉。于斯为盛，齐称得士。（五章）中槐如宿，上阁如云。握兰正典，执笔司文。方瑜等润，比桂争芬。能照时宰，绩著人君。（六章）帝子南牧，孔殷是抚。白水悠悠，青原庑庑。贲之束帛，不日来取。如马如枚，长裾上府。（七章）咨余下走，中田获菽。乃裹糇粮，遂去乡塾。既曰觏止，朝游夕宿。如佩萱兰，久知芬馥。（八章）共化之选，古谓惟良。能柔下邑，必惠上邦。大君有命，朱襮绣裳。方同汲子，重卧淮阳。（九章）嘉命显承，方驾兰汜。如彼飞鸿，抟风千里。极目宁皋，劳心无已。苏歌有慰，逖听倾耳。（十章）,1
WeiJin,紫微王夫人,其九,灵人隐玄峰，真神韬云采。玄唱非无期，妙应自有待。岂期虚空寂，至韵故常在。携襟登羽宫，同宴广寒里。借问朋人谁，所存唯玉子。,0
Qing,于齐庆,贺喻志韶归第,门前桃李报花开，官酒亲尝第二杯。此日幸陪闻喜宴，当时几失轶群才。吾皇有意求龙比，君辈宁徒学马枚。青甚于蓝冰甚水，相期勋业在云台。,6
Tang,释辨正,在唐忆本乡,日边瞻日本，云里望云端。远游劳远国，长恨苦长安。,2
Yuan,王奕,题彭泽旧县狄梁公祠,周纪唐纲一线间，旋乾容易转坤难。不将庙祔来雄辨，焉得宗祧可再安。国事固当元老定，德碑留与具臣看。寄言彭泽亲民者，须学好人为好官。,4
Ming,王冕,次韵答樊山四首 其一,余生百计拙，世事复何言？得句閒题石，忘机或灌园。每怜鱼涸辙，多见鹤乘轩。薄暮山风急，秋声处处繁。,5
Ming,文翔凤,秋夜回文,皛皛玉团露下林，苍苍山色翠浮襟。鸟冲烟霭寒流影，皎月孤看坐院深。,5
Tang,令狐楚,其三,阊阖春风起，蓬莱雪水消。相将折杨柳，争取最长条。,2
Ming,方以智,独往,同伴都分毛，麻鞋独入林。一年五变姓，十字九椎心。听惯干戈信，愁因风雨深。死生容易事，所痛为知音！,5
Qing,王安修,打碟子歌,秦淮水满桃根愁，短衫秃袖横轻舟。新声烂漫烦手集，材童弦索纷嘲啁。中有一技更奇绝，非丝非竹喧中流。联绵嘈囋巧应节，轻撚急击随狂讴。眩精骇耳畅络绎，浮音靡靡哀箜篌。林深雾暗黄莺啭，天空日暮游丝柔。芭蕉急雨闻夜半，斜飞密洒惊穷秋。或云谢后妒飞燕，玉瓯犀箸风飕飕。又云郭生击邢越，丛铃碎佩语幽修。坐觉镫船箫鼓咽，转令坊市争欢咻。腐儒闻之三叹息，雷鸣瓦釜黄钟羞。安得鲸音铿六合，一破儿女声啾啾。,6
Ming,于成龙,冬至渡淮,凤阳路值一阳天，霜透征裘陟巘巅。九里山前沙草合，石头城角水云连。双凫唼喋浮淮浦，孤雁翩翻下泗川。马首北来閒吊古，旧陵宫树不知年。,5
Song,史浩,其五,有美风骚将，词锋利更犀。胸吞云梦小，气压斗牛低。鸷鸟常舒翼，名驹岂凿蹄。不能胜百战，浑欲介吾鸡。,3
Tang,于頔,郡斋卧疾赠昼上人,夙陪翰墨徒，深论穷文格。丽则风骚后，公然我词客。晚依方外友，极理探精赜。吻合南北宗，昼公我禅伯。尤明性不染，故我行贞白。随顺令得解，故我言芳泽。霅水漾清浔，吴山横碧岑。含珠复蕴玉，价重双南金。的皪曜奇彩，凄清流雅音。商声发楚调，调切谱瑶琴。吴山为我高，霅水为我深。万景徒有象，孤云本无心。众木岂无声，椅桐有清响。众耳岂不聆，钟期有真赏。高洁古人操，素怀夙所仰。觌君冰雪姿，祛我淫滞想。常吟柳恽诗，苕浦久相思。逮此远为郡，蘋洲芳草衰。逢师年腊长，值我病容羸。共话无生理，聊用契心期。,2
Yuan,卞仲良,闻先生谪居放鹇咏呈,彭泽笼中与尔盟，天涯相守海月明。春声鹃哭三更雨，羁梦花悲故国程。捧日心分荣辱地，凌云气压死生情。逢君可爱纲常义，庄诵遗诗血悃倾。,4
WeiJin,郭璞,其八,旸谷吐灵曜，扶桑森千丈。朱霞升东山，朝日何晃朗。回风流曲棂，幽室发逸响。悠然心永怀，眇尔自遐想。仰思举云翼，延首矫玉掌。啸傲遗世罗，纵情在独往。明道虽若昧，其中有妙象。希贤宜励德，羡鱼当结网。,0
Tang,王起,蛰虫始振赋（以和气初发幽蛰潜启为韵）,蛰以寒闭。春以阳和。闭者得时而后振。和者煦物而无颇。万穴之中。或羽毛而栉比。积块之下。或鳞甲而骈罗。或蠢蠢以潜发。应熙熙之屡过。则知出处有时。变通为贵。煦妪斯感。严凝罔畏。跂行喙息。负日月之融光。蠕动蠉飞。得天地之仁气。尔其形分土石。色动邱墟。潜乎野处。达彼岩居。历穷阴而兹久。当献岁之厥初。思丽景之鸣跃。念和气以吹嘘。顺于时比应雷之雉。感于候同上冰之鱼。况夫勾芒整辔。太簇纪月。蒸以絪缊。敛其觱发。或振羽而不倦。或动股而不歇。细则肸蚃以凌空。巨则连蜷而抉窟。处否藏周。逢时出幽。顺地之理。承天之休。将昭苏而忽变。岂枯槁而为俦。想像山川。依稀原隰。气且布于感动。力无违于燥湿。秘邃泥蟠。依稀土蛰。青云之表。期蜿蜿以龙升。绣户之前。伫翩翩而燕入。则知离于淹滞。托彼沈潜。苟存身而有待。必坯户而是瞻。岂惟月令旧章。纪之而无斁。时训前典。徵之而不厌。客有穷屈伸之理。得行藏之体。固无恨于陆沈。将必俟于天启。,2
Ming,左国玑,送人还吴,九月旬初到，东吴人却回。如何违令节，不共菊花开。水国蒹葭老，川河鸿雁来。知君多感慨，应上旅中台。,5
NanBei,萧悫,临高台,崇台高百尺，迥出望仙宫。画栱浮朝气，飞梁照晚虹。小衫飘雾縠，艳粉拂轻红。笙吹汶阳筱，琴奏峄山桐。舞逐飞龙引，花随少女风。临春今若此，极宴岂无穷。,1
Tang,吕岩,其四,宇宙产黄芽，经炉煅作砂。阴阳烹五彩，水火炼三花。鼎内龙降虎，壶中龟遣蛇。功成归物外，自在乐烟霞。,2
Song,丁无悔,其二,偃屋霜清，棱层烟碧，玲珑移在人间。山光林色，常伴主人闲。元有仙风道骨，无心趁、玉简朝班。归来赋，不因五斗，谈笑挂衣冠。尤难。谁不羡，商山橘乐，湄水渔竿。引相君王子，助发幽欢。满泛寿觞多祝，南溟共、比海波澜。君知否，庙堂有意，相与问寒岩。,3
Tang,朱君绪,法师升高座时咏,斋直道所务，妙品元始贵。故设祖劫桥，广度诸民物。尔曰设清斋，帐座罗五色。天仙游诞上，五帝列方职。功曹传符命，拥卫左右直。我升龙舆座，玉梯附机息。神霄助授护，天魔不举目。五神不移动，披宣太上域。,2
Ming,尹殷辅,挽金右相克成,天地分清淑，英豪禀赋多。襟虚凝玉洁，气像畅春和。鸣世才应富，医时道不颇。马头收峻价，龙首捷巍科。隆望登华显，雄声动迩遐。文谟遵礼乐，武略戢干戈。更值风云会，方忧国步差。诚存扶社稷，功入誓山河。事业真超异，恩荣故累加。司喉居斗极，视草立銮坡。密勿勤敷命，雍容务去邪。坐台看松树，归院对薇花。白简新霜肃，青蒲古节嘉。北门通犷虏，西路接中华。拥节曾临塞，观风几问痾。关陲严锁钥，黎庶遍渐摩。辨物操铨镜，论兵卫国家。水苍长响佩，款段好趋衙。赞政惟弘化，规身每斥奢。商邻闻纳诲，虞殿属赓歌。自保吾心直，宁知时事讹。久迁侵瘴毒，俄命召天涯。恋阙孤枕赤，还朝两鬓皤。政当更始际，不用老成何。卜相开黄阁，登贤降白麻。秉钧孚燮理，陶俗去烦苛。柱石邦由泰，蓍龟德可誇。百年将指远，双竖忽来遮。名行人间在，仪刑梦里过。枫宸亡鉴恨，朝野折梁嗟。赖有云仍盛，从知福庆赊。情亲交已密，许与契无瑕。台府同联步，亨衢共蹀珂。痛哭难再见，哀悼泪倾波。,5
Ming,王跂,薄暮,献岁南征棹，依依带夕阳。侵春芳草合，入夜碧云长。浦月交珠彩，山风送酒香。幸无迁谪怨，作赋不投湘。,5
Qing,王璐卿,柳含烟 本意,容婀娜，意轻盈，一抹淡烟深锁。灞桥攀尽又还生。惹离情。东风吹得春无主，搅乱半天飞絮。王孙马上不思家。奈何他。,6
Yuan,干文传,题水村图,桑梓未能志楚甸，琴书已久住吴门。悠悠江海风烟隔，知是夕阳何处村？,4
Ming,方献夫,新居小构次韵答周玉岩侍御,渊龙当有宅，林鸟亦知归。暂爱喧阗远，终期木石依。遐方欣偶合，早岁挹清辉。自得秋风约，经旬不掩扉。,5
Yuan,佚名,送李士元经历北归,解组多时住，开帆此日归。正逢鸿雁到，喜共鹡鸰飞。北阙身还近，东山志不违。敬亭回首处，但忆谢玄晖。,4
Ming,尹台,云居寺燕集,云居通凤岭，石阁转香台。一径听钟入，数峰迎户开。湖光摇绮席，天色倒金杯。向夜繁星动，高歌未拟回。,5
Yuan,包淝川,幽居,云作交游山作宾，道心为主自安贫。柴荆无钥见同物，竹帛有名终累人。绿水一潭澄静性，青山万叠裹间身。纷纷望拜马蹄下，不见胸中万斛尘。,4
Ming,王鸣雷,山居,长夏溪行独有谁，溪前明月坐吟诗。花开世上僧先觉，果熟林中鸟独知。过水防龙深处起，卧山忆鹿病时饥。从今应得闲无事，白发一回乌一丝。,5
Yuan,耶律铸,春日即事,迟日照青春，游风荡紫宸。雪霜无气力，桃李有精神。幽思平欺酒，閒愁自避人。忘机殊不恶，鱼鸟看来驯。,4
Song,逍遥子,白云庵 其一,山居常与白云俱，小筑东轩著药炉。消遣客魔须底物，竹间叶叶有灵符。,3
Song,方至,句,缺多圆少人如月，盛极衰来物易秋。,3
Qing,尹鑴,其二,邈邈追高步，寥寥化大音。升沈随变化，行止任晴阴。雪尽离岑削，春生锦水深。青灯一夜话，送尔百年心。,6
Ming,释方泽,寄平野上人,惠朗南归后，空山两月过。青春看己暮，白发近如何。雨外莺声远，风前柳絮多。遥知清梦里，还绕旧烟萝。,5
Yuan,周伯琦,其二,省方绳祖武，清暑顺天时。法从严番直，周庐肃羽仪。𣰽毹驼背展，匼匝马头垂。惟有都人士，长望雨露私。,4
Yuan,吴当,其二,祠庙出东城，风云拱百灵。神光通御阙，天影抱彤庭。隙地多幽事，芳辰聚德星。道人偏爱客，更许制茅亭。,4
Yuan,朱晞颜,简王奉礼,世系名门礼数娴，妙年声望耸朝端。玄丘夜直金镛静，丹陛春朝玉佩寒。喜溢天颜承雨露，名通仙籍簉鹓鸾。自怜饥死东方朔，愿乞馀甘窃大官。,4
Yuan,王奕,和赵若伦旧题多景楼,大地山河合九州，秋风吹起故乡愁。洛山冉冉机云出，汉水潇潇巡远羞。东望海连甘露寺，北来诗满镇江楼。金台万里天门杳，且问东津汶上舟。,4
Qing,王宗献,高阳道中,客思茫茫未有涯，又携春梦上征车。荒原落日生磷火，平野西风起白沙。吹入诗情如中酒，投来旅店似归家。沿城一带寒林影，暝色苍苍集乱鸦。,6
Ming,方维仪,伯姊之粤有赠,昨岁长溪来，今岁粤中去。此别又数年，离情复何语。明发皖江城，山川隔烟雾。皓月临苍波，春风满江树。,5
Ming,平显,安眠轩卷,金壶偶洒浮提汁，一落人间又几年。白鹤瑶笙声已远，苍蛟银榜势犹骞。亲王翰墨千钧力，长史文章百世传。他日载书归皓首，锦囊光采照青田。,5
Ming,于若瀛,山茶,丹砂点雕蕊，经月独含苞。既足风前态，还宜雪里娇。,5
Tang,僧处默,句（一作剑诗）。（一作卢纶诗）,太平时节无人看，雪刃闲封满匣尘。,2
NanBei,谢瞻,答康乐秋霁诗（《文选》作答灵运。《诗纪》同。）,夕霁风气凉，闲房有馀清。开轩灭华烛，月露皓已盈。独夜无物役，寝者亦云宁。忽获愁霖唱，怀劳奏所诚。叹彼行旅艰，深兹眷言情。伊余虽寡慰，殷忧暂为轻。牵率酬嘉藻，长揖愧吾生。,1
Yuan,阿鲁威,双调 山鬼,若有人兮含睇山幽，乘赤豹文狸，窈窕周流。渺渺愁云，冥冥零雨，谁与同游？采三秀兮吾令蹇修，怅宓妃兮要眇难求。猿夜啾啾，风木萧萧，公子离忧。鸱夷后那个清闲，谁爱雨笠烟蓑，七里严湍？除却巢田，更无人到，颍水箕山。叹落日孤鸿往还，笑桃源洞口谁关？试问刘郎，几度花开，几度花残？问人间谁是英雄？有酾酒临江，横槊曹公。紫盖黄旗，多应借得，赤壁东风。更惊起南阳卧龙，便成名八阵图中。鼎足三分，一分西蜀，一分江东。正春风杨柳依依，听彻阳关，分袂东西。看取樽前，留人燕语，送客花飞。谩劳动空山子规，一声声犹劝人归。后夜相思，明月烟波，一舸鸱夷。动高吟楚客秋风，故国山河，水落江空。断送离愁，江南烟雨，杳杳孤鸿。依旧向邯郸道中，问居胥今有谁封？何日论文，渭北春天，日暮江东。理征衣鞍马匆匆，又在关山，鹧鸪声中。三叠阳关，一杯鲁酒，逆旅新丰。看五陵无树起风，笑长安却误英雄。云树濛濛，春水东流，有似愁浓。烂羊头谁羡封侯？斗酒篇诗，也自风流。过隙光阴，尘埃野马，不障闲鸥。离汗漫飘蓬九有，向壶山小隐三秋。归赋登楼，白发萧萧，老我南州。任乾坤浩荡沙鸥，酤酒寻鱼，赤壁矶头。铁笛横吹，穿云裂石，草木炎州。信甲子题诗五柳，算庚寅合赋三秋。渺渺予愁，自古佳人，不遇灵修。,4
Tang,王仁裕,和蜀后主题剑门,孟阳曾有语，刊在白云棱。李杜常挨托，孙刘亦恃凭。庸才安可守，上德始堪矜。暗指长天路，浓峦蔽几层。,2
Ming,方邦望,春日别洪子,枝上晓莺飞，江亭春未稀。轻舟移浦溆，别酒惜芳菲。风急寒潮响，天长远岫微。此时频徙倚，空忆谢玄晖。,5
Song,王从道,夔州歌简晁子西,白帝夔州万古城，全蜀东门下相控。瞿唐滟滪势崭绝，赤甲白盐光澒洞。峡雨关云朝莫征，烟叶水花洲渚共。少陵冥寞减光辉，山川草木今谁讽。明知风物待组织，可笑可笑浪嘲弄。逸亭野老泛舟来，迥立苍茫游览纵。旋提燕拂呵物象，试吐清音激鸾凤。江头一见晁广文，客里倡酬无乃奉。天生之子映昭代，与我突出万人众。古来道合事襟期，有作正须行雅颂。下瞰一隅会万景，岂无江灵为供送。请君作诗如画图，收拾形容未宜空。,3
Tang,敦煌人作品,其十二 安城祅咏,版筑安城日，神祠与此兴。一州祈景祚，万类仰休徵。蘋藻采无乏，精灵若有凭。更看云祭处，朝夕酒如渑。,2
Yuan,吾丘衍,戊申嘉稔,南亩晨烟白，西风万宝成。人民减饥色，井陌聚欢声。高廪还堪赋，馋乌为浪惊。耕耘岂吾事，转觉愧平生。,4
Qing,方振,安仁县,蕞尔城三里，悠然水一湾。波添贵溪雨，云起建昌山。俭俗鸡豚少，耘时市井间。数声烟外听，渔唱夕阳还。,6
Tang,僧玄寂,歌①,酒秃酒秃，何荣何辱。但见衣冠成古丘，不见江河变陵谷。,2
Yuan,周驰,梦游句曲二首 其一,花竹垣墙映白沙，紫清宫殿閟烟霞。一条归路朱弦直，三百来年不到家。,4
Tang,僧辨才,赴召,云霄只尺别松关，禅室空留碧嶂间。纵使朝廷卿相贵，争如心与白云閒。,2
Qing,王士禛,其二,二十偶通籍，三年归旧林。聊知返初服，岂敢谢朝簪。遁迹思壶口，忘机忆汉阴。终当与啸父，天路试相寻。,6
Tang,于武陵,洛中晴望,九陌尽风尘，嚣嚣昼复昏。古今人不断，南北路长存。叶落上阳树，草衰金谷园。乱鸦归未已，残日半前轩。,2
WeiJin,袁宏,夜酣赋,开金扉，坐琼筵。卫姬进，郑女前。形窈窕以纤弱，艳妖冶而清妍。似春兰之齐秀，象明月之双悬。,0
Ming,王守仁,夜宿无相寺,春宵卧无相，月照五溪花。掬水洗双眼，披云看九华。岩头金佛国，树杪谪仙家。彷佛闻笙鹤，青天落绛霞。,5
Ming,释方泽,庚午除夕,何处鼓逢逢，虚堂独坐中。雨寒还带雪，云厚不随风。此岁既消去，馀生宁未空。临阶看燎火，亦复趁儿童。,5
Qing,王植年,王宅门联,浩荡皇恩承紫陛；渊源家学重青箱。,6
Song,冉居常,其二,学箫学鼓少年群，准拟春来奉使君。自向雕笼作行队，安排好曲写殷勤。,3
Tang,元稹,咏廿四气诗 立夏四月节,欲知春与夏，仲吕启朱明。蚯蚓谁教出，王菰自合生。帘蚕呈茧样，林鸟哺雏声。渐觉云峰好，徐徐带雨行。,2
Ming,王在晋,朱陵洞,翠华掩映玉玲珑，一片空明断太濛。洞里瑶光应不夜，步虚人入水晶宫。,5
Tang,元稹,咏廿四气诗 小雪十月中,莫怪虹无影，如今小雪时。阴阳依上下，寒暑喜分离。满月光天汉，长风响树枝。横琴对渌醑，犹自敛愁眉。,2
Ming,王铎,送雪帆之秦,秦云飞旧日，求定果如何。城郭新时少，豺狼乱后多。豳人邻绝塞，陶穴蹙黄河。谏草如无隐，临流许放歌。,5
Tang,李适,侍宴安乐公主庄应制,平阳金榜凤皇楼，沁水银河鹦鹉洲。䌽仗遥临丹壑里，仙舆暂幸绿亭幽。前池锦石莲花艳，后岭香炉桂蕊秋。贵主称觞万年寿，还轻汉武济汾游。,2
Qing,于云赞,挽吴恭亨妾李氏联,弱龄频到后堂，阿母抚摩钟爱甚；小病竟无灵药，良人感泣遣悲难。,6
Yuan,阿里沙,题九灵山房图,梦里乡山十载违，丹青咫尺是耶非。墨池新水春还满，书阁晴云晚更飞。张翰见几先引去，管宁避乱久无归。人生若解幽栖意，处处丘园有蕨薇。,4
Song,窃杯女子,念奴娇,桂魄澄辉，禁城内、万盏花灯罗列。无限佳人穿绣径，几多妖艳奇绝。凤烛交光，银灯相射，奏箫韶初歇。鸣鞘响处，万民瞻仰宫阙。妾自闺门给假，与夫携手，共赏元宵节。误到玉皇金殿砌，赐酒金杯满设。量窄从来，红凝粉面，尊见无凭说。假王金盏，免公婆责罚臣妾。,3
WeiJin,王肃之,兰亭诗二首 其二,嘉会欣时游，豁尔畅心神。吟咏曲水濑，渌波转素鳞。,0
Tang,吕从庆,行次歙州寓之,乍入新安境，溪山觉可褒。赁房安餐具，扫榻卸行绦。明识离乡贱，强言避世高。君听涂上客，多半说弓刀。,2
Yuan,阮孝思,简虞胜伯,巷南巷北稀相见，奈彼村头泥泞何。入手酒杯嗟有限，经心春事苦无多。窗帘花影听莺语，明月箫声唤鹤驮。近报太湖新水阔，几时鼓枻共君过？,4
Yuan,叶恒,送李中父使征东,鸭绿江头春水清，悠悠旌旆照江明。陪臣拥道迎司马，宣室承恩重贾生。素茧题诗发高兴，翠螺酌酒见乡情。凭君问讯张司谏，还有珠玑到凤城。,4
Tang,李收,幽情,幽人惜春暮，潭上折芳草。佳期何时还，欲寄千里道。,2
Tang,朱放,灵（一作云）门寺赠灵一上人（一作刘长卿诗）,所思劳旦夕，惆怅去湘东。禅客知何在，春山几处同。独行残雪里，相见暮云中。请住东林寺，弥年事远公。,2
Ming,王天性,故人宅对月,金樽开北海，华月吐东峰。魄到中天满，光分万里同。近人瑶佩湿，映酒玉杯空。窈窕今宵宴，明年何处逢。,5
WeiJin,李充,其三 陈太丘,懿矣太丘，惟德之纪。弭迹下邑，戢景百里。,0
WeiJin,杨戏,季汉辅臣赞 其一 昭烈皇帝,皇帝遗植，爰滋八方。别自中山，灵精是钟。顺期挺生，杰起龙骧。始于燕、代，伯豫君荆。吴、越凭赖，望风请盟。挟巴跨蜀，庸汉以并。乾坤复秩，宗祀惟宁。蹑基履迹，播德芳声。华夏思美，西伯其音。开庆来世，历载攸兴。,0
Ming,王希文,其三 后山华盖谢氏居场后岭,岭峤多佳丽，天皇拥绣屏。露珠沾叶润，翠盖倚天擎。风入涛声閧，云连树色暝。古称仁寿里，千岁产松苓。,5
Yuan,李齐贤,泾州道中,出谷天无际，登坡路始平。塞云拖雨黑，野日隔林明。万里思亲泪，三年恋主情。哦诗聊自遣，渐觉锦囊盈。,4
NanBei,伏知道,从军五更转五首 其一,一更刁斗鸣，校尉逴连城。遥闻射雕骑，悬惮将军名。,1
Tang,王梵志,其八,尊人相逐出，子莫向前行。识事须相逢，情知乏礼生。,2
Ming,丁奉,尚湖即事 其一,细草香时蝶舞，平波动处鱼跳。渡客行僧日暮，归云去鸟天遥。映水明霞似火，乘风急浪如潮。游泳须臾百里，扁舟短剑长箫。,5
Tang,僧文偃,其六,丱岁依山人事稀，松下相逢话道奇。锋前一句超调御，拟问如何历劫违。,2
NanBei,殷淡,其五 昭夏乐（迎神奏。）,閟宫黝黝，复殿微微。璿除肃炤，釭璧彤辉。黼帟神凝，玉堂严馨。圜火夕耀，方水朝清。金枝委树，翠镫伫县。渟波澄宿，华汉浮天。恭事既夙，虔心有慕。仰降皇灵，俯宁休祚。,1
Qing,尹定铉,缺题 其一,沿求宋法溯参唐，悟解诗家妙莫量。千腋方成一裘白，寸胶能止九河黄。栀言北学轻无质，墨守东人闇不光。惟有霞公知此弊，朝华夕秀总新香。,6
WeiJin,刘劭,其八,游侠之徒，晞风拟类，贵交尚信，轻命重气，义激毫毛，节成感慨。,0
Qing,尹克昌,贺张百熙60寿联,人望之若山斗；帝用汝作盐梅。,6
Yuan,李集,岁除日。拜母坟。访渠川李乐轩 其一,拜扫孤坟后，来寻指李家。天寒岁云暮，村远日初斜。久阔成衰病，相逢足叹嗟。可忘晶谷里，觞咏醉山花。,4
Tang,司空图,长安赠王注（一作法）,正下搜贤诏，多君独避名。客来当意惬，花发遇歌成。乐地留高趣，权门让后生。东方御闲驷，园外好同行。,2
WeiJin,毌丘俭,在幽州诗,芒山邈悠悠，但见胡地埃。,0
Ming,王以悟,会集孙少涧山房,何处德星聚，今朝大会开。烟村历涧道，古洞傍林隈。董子下帷愤，长沙治世才。四方政多事，碌碌亦何哉。,5
Ming,王思任,旅燕,我来投驿店，君已宿茅梁。彼此同为客，谁先梦故乡。,5
Song,元绛,题秀野亭,亭占青山口，郊原四望平。遥林连崦黑，白水隔田明。翠麦波涛动，飞泉剑佩轻。长年便野趣，拟欲解尘缨。,3
Yuan,王仲文,叨叨令,这关天的人命事要您个官司问。又不曾经检验怎着我尸亲认。现如今雨淋漓正值着暑月分。那尸骸全毁烂都是些蛆螬粪。我其实认不的也波哥。我其实认不的也波哥。怎与他那从前模样浑别尽。,4
Ming,王瓒,其三,檐挂烟蓑带月还，沧浪歌彻水云间。时常淡饭寒鲈馔，荣辱无关梦亦安。,5
Ming,王宾,顾三老坟,鲁有两生名姓佚，人皆嗟惜信其贤。分明名姓称耆德，何必忉忉史上编。,5
Yuan,王谌,商行北燕经会通河舟中感怀,身离乡国经三月，路入关河已二千。远岱微茫秋色里，孤舟荡漾夕阳前。愁来夜静挑灯坐，醉后身閒听雨眠。书剑十年成底事，羞言商贾向幽燕。,4
Tang,王甚夷,风不鸣条,圣日祥风起，韶晖助发生。蒙蒙遥野色，袅袅细条轻。荏弱看渐动，怡和吹不鸣。枝含馀露湿，林霁晓烟平。缥缈春光媚，悠扬景气晴。康哉帝尧代，寰宇共澄清。,2
Yuan,僧本诚,书斋即事六言一首大云特索余书故书之,径远松篁蓊郁，日长庭院清虚。大贵莫过学道，至乐无如读书。,4
Ming,王梅,寄曹玄渚,与尔别来音信稀，临风常自动瞻依。寒云幽壑群龙卧，斜日沧江独鸟飞。皂盖屡淹鸣玉渡，白蘋应满钓鱼矶。何时更鼓湖东棹，两两波心泛月归。,5
Yuan,邾经,题映雪图,夜雪明书几，寒风入缊袍。如何烧凤蜡，只解饮羊羔。,4
Ming,僧大遂,吴门怀古,尚想黄池倚霸功，归来万乘一身空。越妃便泛五湖去，吴国长沦废沼中。台草诉人春黛绿，洲花怨水暮愁红。深情悭是盈亏月，不异当时照六宫。,5
NanBei,何逊,入西塞示南府同僚诗,露清晓风冷，天曙江晃爽。薄云岩际出，初月波中上。黯黯连嶂阴，骚骚急沫响。回楂急碍浪，群飞争戏广。伊余本羁客，重暌复心赏。望乡虽一路，怀归成二想。在昔爱名山，自知欢独往。情游乃落魄，得性随怡养。年事以蹉跎，生平任浩荡。方还让夷路，谁知羡鱼网。,1
Yuan,丘民,和顾阿瑛平湖草堂诗,十二行窝总是春，平家湖上草堂新。养来白鹤须教舞，浴出花骢不受驯。桂树漫歌招隐士，鹿门今属姓庞人。锦囊合贮诗千首，声价流传海内民。,4
WeiJin,谢安,兰亭诗二首（《诗纪》作琅琊王友谢安二首。） 其二,相与欣佳节，率尔同褰裳。薄云罗阳景，微风翼轻航。醇醪陶丹府，兀若游羲唐。万殊混一理，安复觉彭殇。,0
Qing,方以智,酒楼赠燕人,燕客善弹筝，悲歌旧有名。近来离别易，不畏断肠声。,6
Yuan,多尔济,水帘泉,山泉当户若垂冰，一派源泉自古今。涧下风吹银线溜，岩前月落玉钩沉。寒生禅席松扉湿，冷浸仙居岁月深。隔断红尘飞不到，水晶帘作老龙吟。,4
Tang,丁位,小苑春望宫池柳色,小苑春初望，宫池柳色轻。低昂含晓景，萦转带新晴。似盖芳初合，如丝荫渐成。依依连水暗，袅袅出墙明。虽以阳和发，能令旅思生。他时花满路，从此接迁莺。,2
Ming,王怿,过徐君墓,黄河流水几清浑，断碣残碑尚有文。冢树不悬当日剑，空留啼鸟向斜曛。,5
WeiJin,应璩,诗,郡国贪慕将，驰骋习弓戟。虽妙未更事，难用应卒迫。,0
Qing,王皓,寿家约园先生七十次丹铭先生韵,神王七旬今盖寡，身兼五福古尤稀。采兰少日光凝树，折桂英年柳染衣。心织笔耕垂后裕，杏坛槐布绍前徽。方瞳愿为期颐祝，振铎无忧吾道微。,6
Qing,王之球,文社待友人,草露迷荒径，林风荡小桥。同人期昨夜，结社待今朝。秋水连天动，村烟带日消。伫怀前路客，散步尚逍遥。,6
Tang,伍乔,观华夷图,别手应难及此精，须知攒簇自心灵。始于毫末分诸国，渐见图中列四溟。关路欲伸通楚势，蜀山俄耸入秦青。笔端尽现寰区事，堪把长悬在户庭。,2
Ming,文益成,题高山馆,三年始返北归鞍，千里驱驰两脚酸。积雪埋山关路险，狞风刬地幕屏寒。途遥乡国难通梦，行近京城却解颜。明日一鞭登峻岭，马头瞻望是长安。,5
Ming,王禹声,送邓翠屏佥宪督学滇南,屈指离觞又送君，天涯雁影几回分。鉴悬秋水滇池月，帐动春风闽海云。鞭弭中原谁左席，骊黄南国定空群。点苍山色青如许，赋就还凭驿使闻。,5
Ming,王圻,商邱早行遇雪,云暗商邱野，天连葛伯城。怀人宵不寐，奔命雪仍行。粉絮因风舞，瑶华带雨倾。貂裘寒欲透，客泪洒尘缨。,5
Yuan,李溥光,范蠡归湖图,功遂名成泛五湖，知几千古擅良图。向教勾践堪同乐，不识先生肯退无。,4
Qing,方维仪,秋雨吟,高楼秋雨时，事事异往昔。骨肉东南居，田畴稻不获。树叶色将变，寒虫语幽石。孤愁多苦心，四顾成萧索。云暗远山峰，独坐苔阶夕。,6
Qing,毛振翧,己未春赴青沧减河届壕晚归,元日匆匆赴古壕，荒营水没长蓬蒿。雪埋幽径人踪少，风起平沙雁影高。野老醉归村色晚，健儿猎罢马声号。独怜河畔惊春客，犹拂霜华染鬓毛。,6
Yuan,元好问,十二月六日二首 其一,伥鬼跳梁久，群雄结构牢。天机不可料，世网若为逃。白骨丁男尽，黄金甲第高。阊门隔九虎，休续楚臣骚。,4
Qing,尹继善,戏和子才生女,屡盼徵兰信，催诗记不清。花虽冲雪发，子尚待春生。弄瓦新兼旧，闻啼喜又惊。劝君莫惆怅，雏凤有先声。,6
WeiJin,僧支遁,释迦文佛像赞,太上邈矣，有唐统天，孔亦因周，籧庐三传。明明释迦，实惟帝先，应期睿作，化融竺乾。交养恬和，濯粹冲源，迈轨世王，领宗中玄。堂构洪模，揭秀负灵，峻诞昆岳，量裒太清。太像罕窥，乃圆其明，玄音希和，文以八声。煌煌慧炬，烛我宵征，人钦其哲，孰识其冥？望之霞举，即亦云津，威扬夏烈，温柔晞春。比器以形，卓机以神，卷即烟灭，腾亦龙伸。鼓舞舟壑，灵气惟新，谁与兹作，独运陶钧。三无衷玄，八亿致远，二部既弘，双翰惟典。充以环奇，恬以易简，藏诸蕴匮，实之令善。可善善因，乃赞乃演，致存言性，岂伊弘阐。日月贞朗，显晦周遍，生如纷雾，暖来已晞。至人全化，迹随世微，假云泥洹，言告言归。遗风六合，伫方赤畿，象罔不存，谁与悟机，镜心乘翰，庶觌冥晖。,0
Yuan,尹廷高,信安秋晚,西风吹客鬓，天地一离愁。黄菊山城雨，青灯野店秋。乔松填缺嶂，落叶涩寒流。吹醒乡关梦，笛声人隔楼。,4
Qing,王又旦,望水帘洞,老人峰下路，乱瀑对清秋。小憩云中树，遥看石上流。风声传海峤，雨脚下循州。从此扪萝去，青天倚二楼。,6
Song,王庭圭,送妙空大师往郴阳省兄,远水萦环碧，秋山作剑攒。取经行岭徼，飞锡下云端。风捲湖烟静，天高雁影寒。何时却回首，却为扫蒲团。,3
NanBei,萧衍,拟明月照高楼,圆魄当虚闼，清光流思延。延思照孤影，凄怨还自怜。台镜早生尘，匣琴又无弦。悲慕屡伤节，离忧亟华年。君如东扶景，妾似西柳烟。相去既路迥，明晦亦殊悬。愿为铜铁辔，以感长乐前。,1
Tang,敦煌作品,十二时,日昳未。造罪相连累。无常念念至，徒劳满破费。,2
Yuan,王东,南园,苍苔翠竹转林晖，野菊花开过客稀。树底秋虫作寒茧，雨晴黄叶满园飞。,4
Song,王宏,再游园亭,一夜春膏涨碧溪，水滨沙际润无泥。幽人绿野临江曲，太守红旗转竹西。,3
Ming,丁元复,早春过赵凡夫池馆,幽栖何所定，选胜得支硎。槛底泉鸣玉，天边石作屏。江梅依涧户，谷鸟浴清泠。千丈原头瀑，宜添一草亭。,5
Tang,王仁裕,句,铁锁寨门扃白日，大张旗帜插青天。,2
WeiJin,嵇康,酒会诗,乐哉苑中游，周览无穷已。百卉吐芳华，崇台邈高跱。林木纷交错，玄池戏鲂鲤。轻丸毙翔禽，纤纶出鳣鲔。坐中发美赞，异气同音轨。临川献清酤，微歌发皓齿。素琴挥雅操，清声随风起。斯会岂不乐，恨无东野子。酒中念幽人，守故弥终始。但当体七弦，寄心在知己。,0
Qing,卞梦钰,玉烛新 咏茉莉，用周美成韵,亭轩微雨过，看绿阴雕栏，蕊珠新就。轻柔婉约，冰姿倩、百颗玲珑芳漏。含情几许，最月淡风清时候。人静矣、凉透屏纱，素香腻沾衫袖。清端足并梅花，雅不受红尘，冷暄匀否。粉猜玉斗。纤可拟、洛浦浣溪人瘦。烟凝露秀。每自殷勤回首。遥寄语、桂殿兰宫，霓裳慢奏。,6
Qing,王善宗,台湾八景（斐亭听涛）,华亭藻棁接词场，碧水长流遍海疆。滚滚波涛声不息，斐然有绪焕文章。,6
Qing,王广心,其二,城南别业近何如，白板双扉暮色虚。秋草不知王粲井，画桥犹记伯通居。湘帘对酒明镫夕，木榻弹棋听雨余。不信阑干苦相忆，倚来愁绝雁行疏。,6
Song,方岳,送章监丞守广信 其一,近世无佳郡，中朝有此公。再三疑坏證，第一是贪风。野雪深耕耒，春苔蚀缿筒。龚黄只如此，为问玉山翁。,3
Yuan,朱升,其三,贮水栽莲瓦盎池，西湖风景岂专奇。高呈艳艳红妆面，特立亭亭碧玉枝。静影月涵光皎洁，浅波鱼戏漾参差。主人心与濂溪会，一日何妨赋一诗。,4
Ming,王廷陈,慰马子足疾,汉帝群臣侍，居然司马贤。那能多病后，不废子虚篇。凤鸟人争览，云霄翼可怜。千金善自保，清庙待朱弦。,5
WeiJin,曹植,其二,鸳鸯自朋亲，不若比翼连。他人虽同盟，骨肉天性然。周公穆康叔，管蔡则流言。子臧让千乘，季札慕其贤。,0
NanBei,王俭,竟陵王山居赞,升堂践室，金晖玉朗。亹亹大韶，遥遥闲赏。道以德弘，声由业广。义重实归，情深虚往。濠梁在兹，安事遐想。,1
Ming,王衡,三月五日偶步至象所遇杏花因与帅敬醉花下赋得四首（录二首） 其一,草掩闲庭久，徒行亦偶然。为贪杨柳色，忽到杏花前。珠勒分弓影，春衫傍酒船。都缘无底兴，随意绕墙眠。,5
Tang,王昂,好事近 催妆词,喜气拥朱门，光动绮罗香陌。行到紫薇花下，悟身非凡客。不须脂粉涴天真，嫌怕太红白。留取黛眉浅处，画章台春色。,2
Tang,李林甫,中书壁画山水,八载忝司存。,2
Tang,李巡,浮屠颂,崇构邈矣，层甍岿然。嶷如玉立，黕若云连。仰颜满月，危践中天。上标银榜，下列金仙。扶持有助，陵谷无迁。,2
Song,王志道,其四,早蚕上箔将成茧，晚界蚕方起大眠。两月辛勤敢胥怨，成丝成绢更成绵。,3
Qing,尤珍,题浯溪摩崖碑,有客示我《摩崖碑》，一幅之广径丈围。观者动色共叹赏，高文大字何瑰奇。忆昔天宝禄山叛，长驱铁骑蹂京畿。至尊仓皇出奔蜀，太子灵武誓六师。祸乱方殷以权济，苟不帝制众志离。乃践大位命诸将，收东西京不逾时。奉迎还宫就尊养，尧禅舜让两得之。漫叟夙推老文学，濡毫撰述《中兴碑》。鲁公笔力有神助，大书深刻青山陲。其后上皇在西内，张、李交煽思倾危。奠定社稷诚大孝，何乃晚节晨昏亏？碑铭当日纪盛事，惟有扬颂无微词。题碑后者为涪翁，其诗未免多刺讥。读书论世志未逮，摩挲古迹空嗟咨。,6
Ming,丁鹤年,寄乡亲济阳公①,身远乡情重，途穷客病深。参苓频在眼，桑梓最关心。居简便夷俗，含凄效越吟。自从遭丧乱，辛苦到如今。,5
NanBei,虞骞,视月诗,清夜未云疲，珠帘聊可发。泠泠玉潭水，映见蛾眉月。靡靡露方垂，晖晖光稍没。佳人复千里，馀影徒挥忽。,1
Yuan,宋无,别惠上人,秋归虎溪月，携锡入云松。又向深山住，还闻古寺钟。出生供野鸟，持咒伏潭龙。好去东林下，吟看五老峰。,4
Tang,七岁女子,送兄①,别路云初起，离亭叶正飞。所嗟人异雁，不作一行归。,2
Qing,王大作,瀑布,曾闻拟海立，今信有泉飞。绝壁风霆斗，青霄烟雨霏。光寒秋客袂，雪濑宕渔矶。晚渡石桥去，真同雁荡归。,6
Song,王之道,追和老杜江上,独坐日将夕，凄凄风雨秋。寒灯照孤屋，攲榻拥疏裘。身世槐安国，功名蜃化楼。归欤老居士，踪迹继浮休。,3
Ming,王微,长至入云栖,晴日寒江路，松云入望深。身香燃五分，行树拔千寻。忍土如家舍，交光映夙心。还疑晏坐处，犹发妙严音。,5
Yuan,王恽,其二,三策条民便，逾年致节旄。梦惊羊胛日，崄历幻人刀。碧碗坚昆异，黄金甲第高。白头书卷里，留滞敢辞劳。,4
Qing,丁绍仪,济北道中,草枯平野净，歧路益纷纷。古木森如棘，遥山淡入云。风沙旋不定，鸡犬静无闻。何限劳人意，行行又夕曛。,6
Qing,孔宪彝,闱中与张亨父同号舍喜赠,尽日望不至，相逢此最奇。几人争问讯，怪尔竟来迟。海内诗名盛，贫中病骨支。城南天尺五，好醉晚春时。,6
Song,方逢振,次卢月山贺建造韵,辙雪营巢近岁除，樵奴溪友落成初。卜邻喜有玉川子，作计拚为陶隐居。架上多储韩杜卷，案头不著老庄书。乾坤自有关心事，非是幽人偏爱庐。,3
NanBei,周弘正,咏老败斗鸡诗,少壮摧雄敌，眄视生猜忌。一随年月衰，摧颓落毛驶。闲观春光满，东郊草色异。无复先鸣力，空馀擅场意。,1
NanBei,柳恽,芳林篇,芳林晔兮发朱荣，时既晚兮随风零。随风零兮返无期，安得阳华遗所思。,1
NanBei,王僧孺,为人伤近而不见诗,嬴女凤皇楼，汉姬柏梁殿。讵胜仙将死，音容犹可见。我有一心人，同乡不异县。异县不成隔，同乡更脉脉。脉脉如牛女，何由寄一语。,1
Qing,王济航,挽曾国荃联,只手挽乾坤，论德论功，想象直追千载上；廿年真瞬息，以长以育，感恩留作再生铭。,6
Ming,王良佐,暮渡江,沙头灯火见楼台，黄帽那堪隔岸催。旧日风流王博士，又吹长笛过江来。,5
Tang,朱庆馀,雪夜与真上人宿韩协律宅,斜雪微沾砌，空堂夜语清。逆风听漏短，回烛向楼明。盥漱随禅伴，讴吟得野情。此欢那敢忘，世贵丈夫名。,2
NanBei,陈叔宝,其五,大妇上高楼，中妇荡莲舟。小妇独无事，拨帐掩娇羞。丈夫应自解，更深难道留。,1
Qing,王扶九,春联,白发萧然，看他人儿女夫妻，千般恩爱；黄金尽矣，数此日油盐酱醋，百计安排。,6
NanBei,刘逖,清歌发诗,扇中通曼脸，曲里奏阳春。久应迷座客，何啻起梁尘。,1
Yuan,何中,饶州道上,新晴破积阴，淑气泛行襟。千里山河眼，百年耆旧心。霞飞沧海远，烟入绿村深。学剑江东者，茫茫不可寻。,4
Qing,丁寿恺,挽任兰生公,三十年功业丕昭，壮志未酬星忽殒；亿万姓生灵感戴，音容虽渺泽犹存。,6
Yuan,邵亨贞,横泖客舍立秋日,尘世常为客，天时又立秋。病馀疏蕳册，地僻少朋游。高树商声动，虚窗雨气浮。浮生迷出处，秖合老林丘。,4
Ming,王在晋,登泰山 其一,上帝高居接大罗，百灵呵护日鸣珂。籀文剩有秦人笔，古柏犹存汉武柯。一自神峰连海峤，却疑支石泻银河。相从欲挂卢敖杖，丹灶云烟冷碧阿。,5
Qing,王钺,送洪区邱先生教谕长清,白发焉能逐队行，一官独冷称长清。遗民自识康成草，博士家传伏氏经。瘦马骨高疲远道，古槐根出枕荒城。应怜到日多幽赏，松桂高风苜蓿羹。,6
Ming,王廷陈,送周侍御按贵州,近怜周柱史，持节向遥天。霄汉花骢出，江湖锦缆牵。郁盘千栈阁，浩荡百蛮烟。春尽南征日，衣冠觉尔贤。,5
Song,方岳,其九,我爱山居好，遥岑碧四围。云沈平钓石，草蔓亚樵扉。野水喧姑恶，春阴怨姊归。坐来还失笑，吾道是耶非。,3
Tang,李华,其四,阴魄沦宇宙，太阳假其明。臣道不敢专，由此见亏盈。未闻东菑稼，一气嘉谷成。上天降寒暑，地利乃可生。葛藟附柔木，繁阴蔽曾原。风霜摧枝干，不复庇本根。女萝依松柏，然后得长存。,2
Ming,王慎中,其三,寨险屯仍废，军悬镇亦孤。阴风连大漠，平莽静方隅。旷野惟多垒，元戎尽剖符。看君经略者，早上伏羌图。,5
Yuan,安熙,次韵荅王仲安,林宗自忧世，宋玉祇悲秋。病鹤尘中老，冥鸿天外游。羡君巳超逸，愧我尚迟留。不为西风起，莼鲈兴未休。,4
Ming,王阜,百骏图题杨大参轴,昔闻天宝沙苑阳，牧养千马皆乘黄。霜蹄汗血欲超忽，龙鬐凤臆思腾骧。青骊紫燕高突兀，兰筋虎纹皆灭没。白鱼弄影天上来，玄兔生花月中出。渴乌合踏森队行，雪鬃雾鬣仍低昂。祥云满身五花烂，长庚陆地双瞳光。将军当年妙无敌，曾向龙池挥霹雳。飞出天街十二閒，洗空騋牝三千匹。恍疑太宗拳毛騧，又讶汾阳狮子花。同经百战托生死，一敌万马开风沙。丹青流传六百载，美誉芳声满江海。乾坤不废少陵诗，秋月华星吐光彩。我公何年得此图，应知意匠绝代无。群龙恍惚骇人目，可与八骏合驰驱。太平海宇无征战，百万龙媒满淮甸。会见王良驾驭时，春风立仗明光殿。,5
Ming,王彝,其二 含晖峰,凿翠从阳谷，移来佛屋东。空嵌才一窦，夜与日华通。,5
Ming,尹煌,其二,堪笑还堪惜，苍颜两老翁。忧深言近妄，虑远道终穷。落拓凤峦下，栖迟牛谷中。行藏真一槩，不啻四般同。,5
Ming,王觉,登云门山有感,云门亦可隐，青山何处买。得见云门高，难见云门矮。载酒上云门，白云正叆叆。曲曲洱与洋，茫茫灌东海。千古多变更，山青浑未改。吁嗟乎云门秋，云门春，出入云门多少人。我登云门不忍下，俯瞰荒冢满郊野。莫怜垒垒是无情，应有曾上云门者。,5
Ming,史谨,游清凉寺,冥色护楼台，阴云昼未开。始闻圆泽去，复遇远公来。古径依山转，清猿向晚哀。一尘无处著，花雨遍苍苔。,5
Song,王珩,梦中作,杖屦步斜晖，烟村景物宜。溪深水马健，霜重橘奴肥。舂罢鸡争黍，人行犬吠篱。可怜田舍子，理乱不曾知。,3
Yuan,成廷圭,和谢雪坡太守东阡道中二首 其一,上相深求治，明公独爱民。三江不用武，两郡且行春。陇麦连村好，池秧得雨频。数州飘泊者，来此避风尘。,4
Yuan,吴云,许真君庙联,微斯人吴其为沼；赖此老海不扬波。,4
Song,王安国,金明池,霓旌远远拂楼船，满地春风锦绣筵。三岛路深游阆苑，九霞觞满奏钧天。仗归金阙浮云外，人望池台落日边。最引平生江海趣，波澜一段草如烟。,3
WeiJin,支昙谛,赴火蛾赋,翔无常宅，集无定栖。类聚群分，尘合电移。因温风以舒散，乘游气以徘徊。于是朱明御节，时在盛阳，天地郁蒸，日月昏茫，烛耀庭宇，灯朗幽房，纷纷群飞，翩翩来翔，赴飞焰而体焦，投煎膏而身亡。,0
Tang,上官婉儿,游长宁公主流杯池二十五首① 其一,攀藤招逸客，偃桂协幽情。水中看树影，风里听松声。,2
Yuan,李好古,金盏儿,家住在碧云空。绿波中。有披鳞带角相随从。深居富贵水晶宫。我便是海中龙氏女。胜似那天上许飞琼。岂不知众星皆拱北。无水不朝东。,4
Song,王安国,春阴,似雨非晴意思深，宿酲牵率卧春阴。若怜燕子寒相并，生怕梨花晚不禁。薄薄帘帷欺欲透，遥遥歌管压来沉。北园南陌狂无数，祇有芳菲会此心。,3
Ming,释力金,题梅竹双清,孤山不见林君复，借宅空怀王子猷。爱尔双清须赋咏，令人千古想风流。缟衣春梦三更月，翠葆凉声几度秋。莫把琅玕制成笛，虚心应为落花愁。,5
Song,文天祥,其二,空庭横螮蝀，断碣偃龙蛇。活火参禅笋，真泉透佛茶。晚钟何处雨，春水满城花。夜影灯前客，江西七祖家。,3
WeiJin,嵇康,其三,劳谦寡悔。忠信可久安。劳谦寡悔。忠信可久安。天道害盈。好胜者残。彊梁致灾。多事招患。欲得安乐。独有无愆。歌以言之。忠信可久安。,0
Ming,史起蛰,江土,溪云窈窕海天晴，槛外江流似掌平。午梦醒来无一事，水云亭上看潮生。,5
NanBei,王褒,古曲（《诗纪》云。一作杂曲。）,青楼临大道，游侠尽淹留。陈王金被马，秦女桂为钩。驰轮洛城巷，斗鸡南陌头。薄暮风尘起，聊为清夜游。,1
Ming,左国玑,雨后繁台寺访高子读书处,塔院谈经处，吾来风雨时。秋深林叶散，云度磬声迟。莫拟登楼赋，应歌伐木诗。古廊明月夜，翘首动遐思。,5
Song,上官良史,其三,春富野人家。,3
Ming,王锡命,游黄华,空山澄夕霁，野景散秋阴。云树迎飞盖，香花出梵林。镜台仙迹绝，石涧碧萝深。酌酒临流水，烟霞落满襟。,5
Tang,白云仙人,其十 大通草,大通花红叶似青，子黑根白味不辛。一生长养河次畔，独体结成砂子真。,2
Song,王嗣宗,公西赤字子华鲁人赠郜伯今进封钜野侯赞,翊圣贤者，徂徕之英。谦言小相，终成大名。立朝儒雅，出使光荣。佐佑礼法，诸侯作程。,3
Tang,李义府,杂曲歌辞 其一 堂堂①,懒正鸳鸯被，羞褰玳瑁床。春风别有意，密处也寻香。,2
Qing,王延长,挽曾国藩联,尽瘁武乡侯，千秋臣极；望隆新建伯，一代儒宗。,6
NanBei,刘删,咏蝉,声流上林苑，影入侍臣冠。得饮玄天露，何辞高柳寒。,1
Qing,于晓霞,壶中天慢 秋夜悼蕴辉姊，用漱玉词韵,闲庭人静听寒砧，一片绿窗深闭。雨滴芭蕉风撼竹，作出暮秋天气。橘绿橙黄，鲈肥蟹满，遥忆江乡味。故人何在，天涯有泪难寄。回首联袂西园，踏青斗草，曲栏杆同倚。杜宇声声惊客梦，往事蓦教唤起。玉笛慵吹，瑶琴罢抚，总是思君意。寸心千结，问君曾否知未。,6
Qing,方澍,其二,峻岭四百三十二，流泉九百二十三。云外蓬莱飞一岛，罗浮浮在海天南。,6
Ming,史迁,其三,白头老子愁底事，正坐送春无一钱。偶被黄鹂故牵引，却向绿阴窗下眠。,5
Tang,宋光嗣,判神奇军背军官健李绍妻阿邓乞改嫁,淡红衫子赤辉辉，不抹燕脂不画眉。夫婿背军缘甚事，女人别嫁欲何为。孤儿携去君争忍，抵子归来我不知。若有支持且须守，口中争著两张匙。,2
Tang,毛文锡,其二,河桥柳，占芳春。映水含烟拂路，几回攀折赠行人。暗伤神。乐府吹为横笛曲，能使离肠断续。不如移植在金门，近天恩。,2
Song,王之望,其九,杜宇来何处，天涯又复鸣。空山听更激，寒夜窈难明。故国三千里，春风第一声。年年羁旅地，愁绝不胜情。,3
Tang,王福娘,谢棨（一作掷红巾）诗①,久赋恩情欲托身，已将心事再三陈。泥莲既没移栽分，今日分离莫恨人。,2
Yuan,王奕,题焦山客位,锁断长江铁户门，风帆云海几朝昏。能依佛教绵遗址，大胜焦家裕后昆。鹤骨已仙羲帖在，鳌身不动米碑存。住山传得文殊印，遮莫前身是了元。,4
Song,王铚,岁杪道中,岩风号万木，天意自悲伤。野店逢残岁，危峰半夕阳。吾生犹道路，此恨付杯觞。正是凄凉极，寒梅逗晚香。,3
Song,王晞亮,句 其一,峡覆琵琶弯水带，山歌毡帽送江声。,3
Yuan,吴志淳,郑元明高启文携友人所画谷口图访予湖山未几启文先入城府元明独留僧舍一月讲明古今诗文墨制及秦汉以来书法岁晚将归永嘉赋饯,竟日过从喜有馀，萧萧行李借僧居。江云影落山窗静，野水光涵夜月虚。石臼松烟和露捣，寒林柿叶带霜书。天涯回首多离思，空有新诗独起予。,4
Yuan,汪用敬,拜双涧祖墓,瞻望松楸四十年，兹辰拜扫独悽然。黄花红叶孤坑路，冷雨凄风九月天。幸续烝尝归旧业，冀传簪笏仰前贤。清觞一奠抒诚敬，回首华峰晚翠连。,4
Tang,朱存,金陵览古 凤凰台,竹影桐阴满旧山，凤凰多载不飞还。登台只有吹箫者，争得和鸣堕世间。,2
Qing,于式枚,其三,东井西河辟上都，文谟武烈递乘除。云霓赤帝三章法，日月苍姬六典书。栖凤何年来白虏，伏龙从古护皇图。金戈铁马纵横地，放眼千秋几丈夫。,6
Tang,郤昂,老人星赋,鲁大夫登大库。观上元。端北辰以正象。望南极之穹天。辨列宿之高映。见丈人之独悬。色荧煌以夺目。形皎洁而临边。候德至而浮彩。副时和而应𨇠。尔其元鸟司分。苍龙御历。节春秋而隐见。当丙丁而的皪。且遗光以表庆。亦应祉而纯锡。故经曰。其国泰。其星明。天垂象。物与祯。循晷度而靡替。顺璇衡而则呈。其座也一。符帝者之一位。其义也寿。契烝哉之寿名。元武宵中。侦西陆以凝质。白藏气杪。直南郊以散精。夫有开必先。无福不应。若政事中律。则嘉祥叶證。五纬分影而交朗。九月腾华而吐孕。此乃王泽宏。天瑞作。恒星转耀而同焕。布景摇辉以相薄。初升穹昊。月午而孤烛犹然。末映疏林。夜久而圆珠未落。景贶繁集。灵机众夥。臣望气以敷奏。君向阳而拱坐。虽戬谷而自天。实休徵之在我。骍芒下射。灭草莽之飞萤。紫燄旁融。掩榆关之流火。老人彰矣。成此乾文。老人出矣。赞此明君。书玉牒以垂范。纪缃图而播芬。自古为天官者。莫不察时变。纪殊尤。唐昧擅誉于南楚。史佚专美于西周。宋则子韦遐鉴。郑乃裨灶深求。殷馗纵眺。识曹公之肇迹。李合凝目。知汉使之将游。余非曩昔之偫彦。愧懵学于前修。徒循甘石之遗旨。愿献祜而归休。,2
Tang,吴顗,台州相送最澄上人还日本国,重译越沧溟，来求观行经。问乡朝指日，寻路夜看星。得法心念喜，乘杯体自宁。扶桑一念到，风水岂劳形？,2
Qing,毛国翰,游古唐寺,孤峰标塔势，悬磴接禅扉。去鸟冲寒叶，归云拥落晖。泉飞深洞雨，苔染定僧衣。下界空回首，苍苍隐翠微。,6
Qing,王赓言,德安道中,尽日雨濛濛，人行翠霭中。山峦迷向背，村舍误西东。水近鱼虾足，楼寒鸟雀空。岭南逢驿使，梅信已潜通。,6
NanBei,袁翻,思归赋,日色黯兮，高山之岑。月逢霞而未皎，霞值月而成阴。望他乡之阡陌，非旧国之池林。山有木而蔽月，川无梁而复深。怅浮云之弗限，何此恨之难禁。于是杂石为峰，诸烟共色。秀出无穷，烟起不极。错翻花而似绣，网游丝其如织。蝶两戏以相追，燕双飞而鼓翼。怨驱马之悠悠，叹征夫之未息！尔余乃临峻壑，坐层阿。北眺羊肠诘屈，南望龙门嵯峨。叠千重以耸翠，横万里而扬波。远𤟤鼯与麇麝，走鳐鳖及龟鼍。彼暧然兮巩洛，此邈矣兮关河。心郁郁兮徒伤，思摇摇兮空满。思故人兮不见，神翻覆兮魂断。断魂兮如乱，忧来兮不散。俯镜兮白水，水流兮漫漫。异色兮纵横，奇光兮烂烂。下对兮碧沙，上睹兮青岸。岸上兮氤氲，驳霞兮绛氛。风摇枝而为弄，日照水以成文。行复行兮川之畔，望复望兮望夫君。君之门兮九重门，余之别兮千里分。愿一见兮导我意，我不见兮君不闻。魄惝恍兮知何语，气缭戾兮独萦缊。彼鸟马之无知，尚有情于南北。虽吾人之固鄙，岂忘怀于上国？去上国之美人，对下邦之鬼域。形既同于魍魉，心匪殊于蝥贼。欲修之而难化，何不残之云克。知进退之非可，徒终朝以默默。愿生还于洛滨，荷天地之厚德。,1
Song,文彦博,其二,久吏皆黄发，频年困赤眉。忽逢司隶属，重睹汉官仪。讴咏皆欣合，民灵共乐推。区区蹇嚣辈，犹不悟天时。,3
Tang,吴仁璧,秋日听僧弹琴,金徽玉轸韵泠然，言下浮生指下泉。恰称秋风西北起，一时吹入碧湘烟。,2
Song,毛直方,野宿,归恨逐春深，迟休欲缩程。远山何处碧，落日故乡明。路改柴门僻，村空石硙鸣。乞蔬仍买米，一宿尚营营。,3
Ming,叶纨纨,浣溪沙,芳草依依道路斜。白云何处是仙家。空馀远碧暮云赊。红泪滴残清夜月，梦魂长绕淡梨花。几番临镜黯伤嗟。,5
Tang,吉师老,看蜀女转昭君变,妖姬未著石榴裙，自道家连锦水濆。檀口解知千载事，清词堪叹九秋文。翠眉颦处楚边月，画卷开时塞外云。说尽绮罗当日恨，昭君传意向文君。,2
Ming,叶春及,饮潘魏叔宅,狂歌君莫笑，偃蹇世相轻。寂寞少年事，凄凉今夜情。深杯甘百罚，明月澹孤城。无限伤心泪，东南只自倾。,5
Qing,丁日昌,留隍道中,肩舆远出画桥西，密密人家傍柳堤。一路山光迎客笑，半林鸠鸟背人啼。园蔬破甲香犹湿，野笋添丁绿未齐。自笑劳劳缘底事，浮生镇日寄轮蹄。,6
Yuan,宋杞,赵彦徵画,远山入空青，老树擎寸碧。近山接平坡，凿凿见白石。两山尽处歧路平，松林漠漠烟如织。清溪疑自天目来，鸥鹭飞起无纤埃。有人曳杖过溪去，渡头古屋谁为开？玉堂学士画家趣，萧洒文孙传笔意。风尘满眼何处避，安得向此山中住。,4
Tang,僧省僜,答国师,仰山啮镞话，拟议都难会。指拟益后来，言损这边在。,2
WeiJin,王齐之,其四,慨自一生，夙乏惠识。托崇渊人，庶藉冥力。思转毫功，在深不测。至哉之念，主心西极。,0
Qing,尹推,偶与人谈话多失言。悔而有作,我有难医疾，多言实自知。虽能禁躁妄，犹未免支离。剧说终无味，寻思总似痴。三缄遗训在，先圣岂余欺。,6
Qing,王旭朗,读理斋常太翁先生爱吟草,名宿瑶编著爱吟，西充公暇韵同琴。频摹止水青云句，总见甘棠膏雨心。贼殪凤山舒浩气，忠书纪庙寓言箴。宏词多少通于史，早振英风迈古今。,6
Yuan,牟巘,其二,江河去不息，金石仰而观。但未随流转，安能制汗漫。亲情人所重，友谊古尤难。二士俱来意，遥知可岁寒。,4
Qing,释大健,见远山残雪,已觉寒威去，犹瞻雪在山。清深通竹路，虚白映松关。片石能相偶，孤云无此閒。好将寥落意，指点到人间。,6
Tang,拓善,和韦庄贺陈咏归蜀（句）,让德已闻多士伏，沽名还得世人闻。,2
Qing,王又旦,横山观,身置烟霄上，扶藜一叩扃。云流藏殿阁，树老断青冥。坐石双旌合，看花数骑停。谁怜栖遁处，吹角不堪听。,6
Tang,孔德绍,送蔡君知入蜀二首 其一,金陵已去国，铜梁忽背飞。失路远相送，他乡何日归。,2
WeiJin,谢尚,筝歌,秋风意殊迫。,0
Qing,王邦畿,送胡二祖雅,慨然成独往，惆怅别离颜。秋水伊人梦，斜阳远处山。一庭霜尽落，千里雁初还。予亦动归兴，为园十亩间。,6
Yuan,丁守中,句,弹琴夜和鸣皋鹤，持钵朝降度海龙。,4
Tang,丁仙芝,句,穷花常闭户，秋城闻捣衣。树回早秋色，川长迟落晖。,2
Ming,方沆,洱水观澜阁,高楼百尺俯江湾，尊酒相将破客颜。南去分流传黑水，西来倒影见苍山。江村秋冷鱼龙卧，岛屿沙明鹳鹤閒。最是临流惬幽兴，夜深酩酊不知还。,5
Song,王安国,中夏,朝晡广厦坐攲斜，稍觉炎天气象加。紫玉箫攒湘竹笋，赤霜袍烂海榴花。悠悠物外身无事，扰扰人閒智有涯。五鼎一瓢何必问，且凭诗句度年华。,3
Yuan,邢叔亨,木兰花慢,一上蒲城岳庙，陡觉人在天宫。见松子花开，莺儿诉怨，想古体风。一片花花草草，叹健儿游子并联骢。不是眼前荆棘，怎能兔迹狐踪。剑华如水月填胸。浓睡不闻钟。看东苑蔷薇，西州芍药，南雁书空。休笑书生已醉，黄金印挂笑元戎。下笔鬼神尤惧，眼前景况何穷。,4
Yuan,王立中,其二,春波桥头柳似烟，越王城郭在西边。我家绕屋皆春水，尽日鸳鸯随钓船。,4
Yuan,方一夔,其四,故里千山远，荒城八月寒。霜椑馀鸟啄，社雨洗鱼残。紫塞跑风鬣，青冥纵露翰。微生独不化，羁绁老江干。,4
Tang,叶简,占贮橘子,圆如珠，赤如丹，倘能擘破分吃了，争不惭愧洞庭山。,2
Ming,王谊,初秋,片雨晓初过，青桐陨素柯。客衣身上薄，乡泪枕边多。水落牵牛渚，机催织女梭。玉门班定远，归兴欲如何？,5
Ming,僧大澍,同赵灵均晚步,小雨送幽步，水纹生断霞。蝶衣粘湿草，禽语堕繁花。新月背人去，微风引竹斜。回看形共影，携手白云涯。,5
Qing,王念孙,偕任子田游东阿山中,出郭眄遥岑，极目暧葱茜。跼步陟崇冈，幽境齐所愿。扪萝俯翳屏，披榛诧凌乱。触穴发殊响，心寂乃能辨。林密天光微，径转石状变。落日映前峰，后顾采逾绚。夕霭薄空翠，势与飞鸟散。缅想临淄侯，灵躅留山县。彳亍寻旧溪，临风一长叹。,6
Yuan,叶林,登石室二首 其一,远游贞白二仙家，今日追寻路不赊。七十二丛秋色里，有人曾约去看花。,4
Qing,王芑孙,其九,戗金吉语绕夔螭，典故稽从眉哩时。跟肘辨来迷噶爱，始知彼国有冰斯。,6
NanBei,陶功曹,采菱曲,朝日映兰泽，乘内入桂屿。棹影已流倡，轻舟复容与。勿遽佳期移，方追明月侣。采采讵盈掬，还望空延伫。,1
NanBei,萧子晖,冬草赋,有闲居之蔓草，独幽隐而罗生，对离披之苦节，反蕤葳而有情。若夫火山灭焰，汤泉沸泻，日悠扬而少色，天阴霖而四下，于时直木先摧，曲蓬多陨，众芳摧而萎绝，百卉飒以徂尽。未若兹草，凌霜自保，挺秀色于冰涂，厉贞心于寒道。已矣哉！徒抚心其何益。但使万物之后凋，夫何独知于松柏。,1
Tang,王硕,君山诗,不饶衡岳秀，长占洞庭心。,2
Yuan,李齐贤,杨花,似花非雪最颠狂，空阔风微转渺茫。晴日欲迷深院落，春波不动小池塘。飘来铅砌轻无影，吹入纱窗细有香。却忆东皋读书处，半随红雨扑空床。,4
Yuan,王丹桂,凤栖梧 暮春闻莺,短景相催何太促。丽日和风，又送春光暮。渐听流莺枝上语。绵蛮似把衷情诉。昨日花开红满树。今已飘零，狂荡逐飞絮。奉劝游人生觉悟。莫教失却来时路。,4
Qing,方文,含鄱岭至太乙峰,侵晨独出含鄱口，千里鄱湖一岭函。但使短藤穷碧献，何妨细雨湿青衫。林中黯淡高低树，雾里微茫上下帆。不是探奇索隐者，谁能踏雪履巉岩。,6
Qing,方澍,粤中怀古三首 其一,曾说南巡碧海深，铮铮韶石倚长林。鱼龙合向毬门舞，留取钧天太古音。,6
Tang,朱冲和,嘲张祜,白在东都元已薨，兰台凤阁少人登。冬瓜堰下逢张祜，牛屎堆旁说我能。,2
NanBei,谢瞻,其四,肇允虽同规，翻飞各异概。迢递封畿外，窈窕承明内。寻途之既暌，即理理已对。丝路有恒悲，矧乃在吾爱。,1
Qing,王珍父,挽王珍联,不死于贼，必死于小人，今而后吾知免矣；虽竟其才，未竟其大志，已焉哉天实为之。,6
Yuan,吴全节,二峰,坛高青石古，峰小白云多。乐奏仙君喜，茶香使客过。神丹藏蕊笈，清露滴松萝。路接金鳌背，回軿发浩歌。,4
Tang,王驾,雨晴（一作晴景）,雨前初见花间蕊，雨后兼无叶里花。蛱蝶飞来过墙去，却疑春色在邻家。,2
Yuan,吴龙翰,其四,百事谋何拙，一閒梦亦清。定交毛颖子，结怨孔方兄。鹤影云烟瘦，蝉声风露轻。寸心虚白久，蜕骨待丹成。,4
Tang,李百药,春眺,疲痾荷拙患，沦踬合幽襟。栖息在何处？丘中鸣素琴。,2
NanBei,徐陵,中妇织流黄,落花还井上，春机当户前。带衫行障口，觅钏枕檀边。数镊经无乱，新浆纬易牵。蜘蛛夜伴织，百舌晓惊眠。封用黎阳土，书因计吏船。欲知夫婿处，今督水衡钱。,1
Ming,王沂,江行,江柳拂危矶，江花照客衣。滩临交石险，山入断云微。樵爨春烟起，渔歌晚棹归。孤禽浑睡着，惊起月中飞。,5
Yuan,牧常晁,梧桐树,这丹头，牢结媾。念头动处灵丹走。固济要无漏。绵绵一气三关透。拨转天轮行火候。金鼎蟾光透。,4
Qing,王惟诚,读瑞榴堂诗稿 其一,问君可是谪仙人？笔底烟云妙写真。吟到西湖图画里，乐天还欲认前身。,6
Qing,方德肇,舟晚,日日征桡傍水滨，离家渐远梦无因。乡心只对江南岸，隐隐秋山白屋贫。,6
NanBei,陆系,有所思,别念限城闉，还思楼上人。泪想离前落，愁闻别后新。月来疑舞扇，花度忆歌尘。只看今夜里，那似隔河津。,1
Song,丁逢,八咏楼,槛外溪山缥缈楼，共看雨歇涨痕收。天开图画无穷态，峡束盘涡自在流。赋咏偶然休吊古，登临政尔可销忧。邛徕九折经行遍，又向东吴寄此游。,3
Tang,吕牧,书轴赋,方舆之静也。轴居其重。大辂之转也。轴当其用。夫履端抱圆。何所适而不中。则有饰以金玉。交以丹漆。乍骈首于青案。或周身于缥帙。虽偶提而偶携。亦无固而无必。故能退尺则不短。进寸则不长。得随时之舒卷。合君子之行藏。刘向校书之时。偏薰兰气。杨雄草元之所。独染芸香。其质则微。其用不浅。若轮毂之负载。同户枢之开转。能藏飞鹤之书。更掩回鸾之篆。妙撝谦以处厚。每求伸而先卷。遭秦则玉质斯焚。入汉则石渠可践。别有韬黄公之秘略。怀王烈之素书。探禹穴而谁见。启金縢而有诸。仲宣之藏万卷。惠子之藏五车。非我轴之何宝。能怀文以自如。岂俟脂膏后运。枘凿方虚。彼所恃而有待。假经籍为蘧庐。,2
Yuan,李祈,题明皇戏侏儒图,太宗英风溢寰区，指顾群雄定海隅。何事开元全盛日，却将勋业付侏儒。,4
WeiJin,应璩,其十四,茫茫九州内，莫非帝者民。民有忠信行，莫非帝者臣。,0
Yuan,李穑,渔阳县,寂寂渔阳县，吾今一破颜。俗知尝胆苦，地接不毛寒。鼓角开元后，江山至正间。废兴流水在，立马听潺湲。,4
Ming,王行,其三,闲怀聊自适，老态讵难除。白发从千丈，清风每一梳。众峰陪独咏，孤枕伴群书。况有能吟侣，时来慰索居。,5
Qing,方正澍,一树,一树红桃覆院门，临阶坐酌玉昆仑。不知花影横襟上，犹认红楼旧酒痕。,6
Yuan,僧至奂,春草池绿波亭,为爱幽居好，清池近草堂。雨晴春澹沲，月白夜光芒。忆弟情何极，题诗兴不忘。秖应无俗事，濯足向沧浪。,4
Yuan,汪珍,失题二首 其一,水色裙腰碧，莲香女颊红。峰峦双竺外，烟雨六桥中。一自风尘改，都知梦幻同。相悲最相识，搔首问吴鸿。,4
Ming,史道,忍斋,羡子希贤志，以忍作斋名。逆意终如意，难行便好行。还将欲从理，莫使气移情。执此行能久，无劳乐自生。,5
Tang,僧慧忠,其三,形容虽变道常存，混俗心源亦不昏。试读善财巡礼偈，当时岂例是沙门。,2
Ming,王云凤,再到合阳看竹,此君重复见，似有故人情。岁夕节逾劲，春来笋自生。新枝含雨润，疏叶散云轻。相对不知夜，华山孤月明。,5
Qing,王鸿绪,闺思,抱得朱丝琴，临风弹《别鹤》。愁如江潮生，不共江潮落。,6
Qing,王槩,贺新凉 顾庵学士书来却寄,露冷絺衣卷。忆来时、禅枝假宿，僧雏频遣。支枕寒螀声里坐，熠耀井栏花泫。照髹几、绿沉鱼茧。几度淹留迟桂楫，浪粘天、新月蛾眉浅。蟹火碧，峭帆展。雨馀又见秋星显。得双鱼、思缘腹叠，素随腮扁。最是关情问遗老，身后谁为鬻犬。道寒俭、牛衣仅免。故纸残烟分意绪，倘重经、自有簪珥典。待绳榻，梅一剪。,6
WeiJin,朱彦时,黑儿赋,世有非常人，实惟彼玄士。禀兹至缁色，内外皆相似。卧如骊牛长𩥇，立如乌牛跱。忿如鸲鹆鹚，乐如鸬鹚喜。,0
Ming,孔少娥,西湖,西湖西子两相俦，湖面偏宜点翠洲。一段芳华描不就，月湾宛转似眉头。,5
Qing,王世芳,楹联,身历国朝沾浩荡；眼看七代衍孙曾。,6
Qing,尹嘉铨,鲍步江见过,有怀淡荡人，好共忘机者。举觞见宗之，论文称白也。山雨欲催诗，风来倍潇洒。,6
Tang,吴兢,其二,舜华徂北渚，宸思结南阳。盩绶哀荣备，游轩宠悼彰。三川谋远日，八水宅连冈。无复秦楼上，吹箫下凤皇。,2
WeiJin,紫微王夫人,其十二 紫微作,翳蔼紫微馆，郁台散景飙。鸾唱华盖间，凤钧导龙轺。作狼携绛旌，素虎吹角箫。云勃写灵宫，来适尘中嚣。解辔佳人寝，同气自相招。寻宗须臾顷，万灵乃一朝。椿期会足衰，劫往岂足辽。真真乃相目，莫令心徂■。虚刀挥至空，鄙滞五神愁。,0
Ming,王英,元日朝回奉呈院中诸公,凤历颁新纪，三元肇此辰。风云双阙晓，雨露万方春。珥笔长随辇，思家独念亲。年年赤墀下，喜见岁华新。,5
Ming,叶向高,林宗伯见示春曹即事诗依韵奉答 其一,纶扉重入几星霜，此地相传有病坊。中使频来催拟旨，门官随到报升堂。虚言政事归三府，但见文书列两房。昼漏已沉初下直，看移日影下宫墙。,5
Qing,方苞,陶渊明,陶潜经世人，志不关沮溺。观其咏春蚕，自视侪禹稷。东皋日荷锄，忧勤同运甓。春风沂水情，孔颜宜命席。,6
Song,方岳,意行（题原缺，据四库本补）,小彴通幽径，半山生夕阴。鸟声花外急，春意柳边深。人事云无定，吾生日已沈。不知松作么，也换去年心。,3
NanBei,庾信,其十,麟洲一海阔，玄圃半天高。浮丘迎子晋，若士避卢敖。经餐林虑李，旧食绥山桃。成丹须竹节，刻髓用芦刀。无妨隐士去，即是贤人逃。,1
Yuan,叶兰,挽游原牧,报书传驿使，远殁锦宫城。夜雨孤灯梦，春风万里情。灵扃封拜命，谏院哭题名。愁看西州路，萋萋芳草生。,4
NanBei,殷淡,宋章庙乐舞歌十五首 其十二 嘉胙乐殷淡（皇帝还东壁受福酒奏。）,礼荐洽。福时昌。皇圣膺嘉祐。帝业凝休祥。居极乘景运。宅德瑞中王。澄明临四表。精华延八乡。洞海周声惠。彻宇丽乾光。灵庆缠世祉。鸿烈永无疆。,1
Qing,王兴龙,挽左宗棠联,平生自负武侯，若论九省成功，不使中原三国并；今日相逢文正，但呼两甥报德，莫听秋雨一埙悲。,6
Song,王洙,春集东园赋得萼字,燕退朝事希，鸣驺出云阁。近游速朋彦，名园接闉郭。幽芳尚閒整，新樾已清漠。欢谈一坐倾，递饮百分涸。我亦醒而狂，遵溪纵行乐。晚驾方惜归，正巾坠香萼。,3
Ming,王守仁,寄徐掌教,徐稚今安在，空梁榻久悬。北门倾盖日，东鲁校文年。岁月成超忽，风云易变迁。新诗劳寄我，不愧《鸟鸣》篇。,5
Yuan,吴澄,题倒骑驴观梅图,玉妃一笑本无猜，拗性驴儿去不回。见面可怜交臂失，留情聊复转身来。月凝绝艳骎骎远，风送清香款款陪。雪里吟翁吟弗就，过时却与恼痴呆。,4
Yuan,棱云翰,题画 其一,山风吹瀑溅寒云，鸡犬遥闻路不分。松下仙翁清似鹤，抱琴归去礼茅君。,4
NanBei,孔稚圭,白纻歌,山虚钟磬彻。,1
Qing,孔宪彝,王秋垞子梅携酒见过同酌黄叶堆中,黄叶忽摇落，秋风搴碧帷。青天月初上，照我举杯时。清景此相惜，高歌应不辞。明朝庭树下，还约酒盈卮。,6
Yuan,汪庄,拒霜花下野鸭图,花入霜天织女机，绿肥红腻写芳菲。一凫花底多幽思，立尽秋光不自飞。,4
Tang,王韫秀,同夫游秦①,路扫饥寒迹，天哀志气人。休零离别泪，携手入西秦。,2
Tang,吴资,合肥怀古三首 其三,幼度提晋师，胡卒惊鹤唳。城外军屯垒，可数不可计。至今风雨夜，鬼哭杂异类。,2
NanBei,谢庄,北宅秘园诗,夕天霁晚气，轻霞澄暮阴。微风清幽幌，馀日照青林。收光渐窗歇，穷园自荒深。绿池翻素景，秋槐响寒音。伊人傥同爱，弦酒共栖寻。,1
Tang,不详,其二,峰峦多秀色，松桂足清声。自有山林趣，全忘城阙情。,2
Yuan,吴师道,江山秋色图,江南何处景，一幅淡含晖。草木半黄落，楼台深翠微。桥连秋水渡，船与暮云归。我亦渔樵客，怅然思拂衣。,4
NanBei,鲍几,伍子胥,忠孝诚无报，感义本投身。日暮江波急，谁怜渔丈人。楚墓悲犹在，吴门恨未在。,1
Tang,李休烈,咏铜柱（一作咏毁天枢）,天门街里倒天枢，火急先须卸火珠。计合一条丝线挽，何劳两县索人夫。,2
Yuan,周南老,要离墓,细人胆气雄，一坐挫壮士。臣吴许申胥，垂气刺庆忌。两勇苦相厄，多君囊底智。弃妻固非仁，杀身始全义。西出金阊亭，亭下幽扃闭。年年草自春，举目山河异。,4
Ming,史忠,丁巳正月琵琶张教师来江东白云更与证之,忽雷曾说郑中丞，不似女郎楼上听。此日白云推却处，痴翁清赏倚银屏。,5
Ming,文徵明,病中辱履仁过访 其一,西风零雨歇，幽径故人来。落叶已满地，草堂寒未开。清心香续篆，引笔砚封埃。无计留君得，依然日暮回。,5
Ming,王阜,题曾廷玉画竹,曾郎未老清如竹，高节翛然出尘俗。风流堪继王子猷，城居宛若山阴曲。道人清白掀脩眉，巾舄近托山中游。锦胸吞吐嶰谷月，彩毫移得潇湘秋。长枝潇洒美如玉，密叶𣰦毵一庭绿。拂月翻疑翡翠巢，倚云应借鸳鸯宿。虚心劲直凌雪霜，异态向背仍低昂。清风拂地玄鹤舞，太阴作雨苍龙翔。初闻九疑湘水立，夜深瑶瑟英皇泣。何似高堂五月寒，数竿犹带春烟湿。又闻老逋守湖州，此筠价重珊瑚钩。当时必待苏仙句，星斗堕地天人愁。多君诗画爱奇绝，笔下蛟龙出溟渤。明日苍江钓巨鳌，长枝好拂扶桑日。,5
Ming,王越,次赵广文韵,欲问黄花借落英，老从篱下避虚名。可怜世态如云变，安得人心似水平。终日遣怀唯仗酒，几年绝口不谈兵。溪山只在衡门外，嬴得清闲了此生。,5
Tang,王维,送丘为落第归江东,怜君不得意，况复柳条春。为客黄金尽，还家白发新。五湖三亩宅，万里一归人。知尔不能荐，羞称献纳臣。,2
Ming,王玉峰,玉芙蓉,春来花正娇。春去花随老二兄。。想人生一瞬总成虚眇。花开花谢春还到。年去年来岁暗消。,5
Tang,王家乐,应制,一段圣琉璃。,2
WeiJin,闵鸿,羽扇赋,惟羽扇之攸兴，乃鸣鸿之嘉容。产九皋之中泽，迈雍喈之天聪。表高义于大易，著诗人之雅章。赖兹翮以内飞，曜羽仪于外扬。于时祝融持运，朱明发晖。奔阳冲布，飞炎赫曦。同煴隆于云汉，咸惨毒于中怀。尔乃登爽垲，临甘泉。漱清流，荫玄云。运轻融以容与，激清风于自然。披绡衽而入怀，飞罗缨之缤纷，众坐侃以怡怿，咸俯节以齐欢。感惠风之荡怀，咏棘心之所叹。于是暑气云消，献酬乃设。停神静思，且以永日。妍羽详回，清风盈室。动静扬晖，嘉好越逸。翻翻奕奕，飞景曜日。同皦素于凝霜，岂振鹭之能匹！,0
Ming,丘衍箕,一琴桥,水从岩际落，几折度桥阴。似此涓流意，居然太始音。凄清来远韵，和畅豁烦襟。谁解无弦曲，于兹会转深。,5
Song,方孝能,句,壶公簪绂数如沙，三世青云在一家。,3
Yuan,王圭,其二,胜迹三天洞，清游五字诗。悬泉垂马乳，暗谷隐龙池。坐久禽声集，吟残树影移。贤侯兴不浅，应有后来期。,4
Ming,王野,后湖看荷花共用水香二韵 其一,芬馥满湖田，烨烨朝霞绮。朱颜笑倚风，分影与秋水。,5
NanBei,孔鱼,和六府诗,金门朱轨躅，吾子盛簪裾。木舌无时用，萍流复在余。水乡访松石，兰泽侣樵渔。火洲方可至，地肺即为居。土牛自知止，贞心达毁誉。谷稼有时隙，乘植望白榆。,1
Yuan,吕诚,七月十五夜对月分得楼字,东池月满重开席，不减当年庾亮楼。每谓人生须纵饮，固知物色总难留。萤光过幔还星散，云气行天似水流。高兴无穷秋满眼，山阴何处有行舟。,4
Ming,王醇,不出,将买溪西曲，几家梅树边。泛交思可畏，老骨望安眠。白业融诗性，青山迕世缘。弄云真不出，第未定何年。,5
Yuan,白朴,凤凰台上忆吹箫 题阙,笳鼓秋风，旌旗落日，使君威震雄边。羡指麾貔虎，斗印腰悬。尽道多多益办，仗玉节、亳邑新迁。江淮地、三军耀武，万灶屯田。戎轩。几回开宴，有画戟门庭，珠履宝筵。惯雅歌堂上，起舞樽前。况是称觞令节，望醉乡、有酒如川。明年看，平吴事了，图像凌烟。,4
Song,丁世昌,古乐府,郎如枝上禽，妾比庭前树。翅健入云飞，根深随不去。,3
Ming,史元中,其二,幽怀无可寄，何处起玄晖。试问驱华毂，曾如入翠微。霜清山有骨，云薄石无衣。尽日风摇棘，谁家白板扉。,5
Tang,毛文锡,其三,章台柳，近垂旒。低拂往来冠盖，朦胧春色满皇州。瑞烟浮。直与路边江畔别，免被离人攀折。最怜京兆画蛾眉，叶纤时。,2
Ming,尹斗寿,过花潭有感,春去花无在，沙崩潭又湮。佳名定何物，世事果谁真。旧户屦空散，前阡草自新。徘徊不能去，山雨垫纶巾。,5
Yuan,王吉昌,感庭秋,如如彻底性圆明。三昧理研精。纵使头头应显，是一灵、阴魄神情。玄机须悟志澄清。丹体鼎煎烹。养就纯阳法象，性命全、永保无生。,4
WeiJin,许翙,其三,游空落飞飙，灵步无形方。圆景焕明霞，九凤唱朝阳。挥翮扇天津，晻蔼庆云翔。遂造太微宇，挹此金梨浆。逍遥玄陔表，不存亦不亡。,0
Tang,司马承祯,其三 图画太子吹笙游于伊洛间道士浮邱公降接之事赞曰,位寓储宫，字著仙阁。志淩云汉，迹厌城郭。学凤调篁，思真伫洛。浮邱降授，解形是托。,2
Ming,王祎,吴门怀友人,三月长洲苑，重来意惘然。江南春似海，客底日如年。旧约今何处，新题定几篇。相望不得见，独立最堪怜。,5
Qing,王尔烈,香岩寺,峰峦览尽兹为秀，浓淡由来本色兼。画笔谁能工透瘦，雨窗恰好称廉纤。棋临沧海千年局，石鍊红尘百丈炎。惟有白云惜青翠，每将轻蔼护峰尖。,6
Tang,敦煌曲子,天仙子 其一 谁是主二首,燕语莺啼惊觉梦。羞见鸾台双舞凤。思君别后信难通，无人共。花满洞。羞把同心千遍弄。,2
Ming,牛谅,破窗风雨图,风雨东南接漏天，客窗吹破碧纱烟。十年世事关心曲，一片秋声到枕前。花落不妨尊有酒，客来未觉坐无毡。老予会觅苏端隐，藜杖春泥绿水边。,5
Qing,丁敬,堇浦二兄书至并赐见怀之什辄成七字近体一首奉答,粤东人去动经年，念我书来喜欲颠。心力健看摛藻内，眼神衰想见花前。因蛇瘴厉休嫌酒，应蟹潮寒莫损绵。落月停云思最苦，何时归话两湖边。,6
WeiJin,何桢,诗,四时代谢。,0
Song,王说,晏起,入夏酣眠醒较迟，幽人事事佔便宜。闲来培灌经纶种，念起澄清贤圣基。,3
Tang,王建,淮南使回留别窦侍御,恋恋春恨结，绵绵淮草深。病身愁至夜，远道畏逢阴。忽逐酒杯会，暂同风景心。从今一分散，还是晓枝禽。,2
Qing,王又曾,纸帐,裁缀高丽茧，张来竹榻宽。梅花浑自绕，蝴蝶不知寒。清岂流苏配，粗当白氎看。黄䌷木棉絮，稳睡日三竿。,6
NanBei,颜延之,为织女赠牵牛诗,婺女俪经星，姮娥栖飞月。惭无二媛灵，托身侍天阙。阊阖殊未晖，咸池岂沐发。汉阴不夕张，长河为谁越。虽有促燕期，方须凉风发。虚计双曜周，空迟三星没。非怨杼轴劳，但念芳菲歇。,1
Song,王十朋,送刘方叔兼简全之,相见无多日，依前又素居。断魂梅的皪，过眼柳萧疏。疋马来时路，征鸿别后书。君归见温叟，为我问何如。,3
Ming,王遴,白云洞,造化钟灵窍，兹洞深几许。不见青鸾回，但见白云去。,5
Yuan,朱晞颜,其二,世路艰于棘，生涯兀似禅。尚牵诗酒债，未断簿书缘。役役徒千里，悠悠付百年。何时脱羁絷，一棹浙江边。,4
Tang,于濆,里中女,吾闻池中鱼，不识海水深。吾闻桑下女，不识华堂阴。贫窗苦机杼，富家鸣杵砧。天与双明眸，只教识蒿簪。徒惜越娃貌，亦蕴韩娥音。珠玉不到眼，遂无奢侈心。岂知赵飞燕，满髻钗黄金。,2
Yuan,叶兰,客钱塘简祝良英,为客久淹留，行程不自由。帘垂孤馆雨，砧急满城秋。红颊酣馀色，霜髯病里愁。那堪苦萧索，两月住江头。,4
Ming,释方择,立秋日同温新之集顾默孙雪堂,物候已徂夏，园池凉气新。远云低入户，片雨澹宜人。有语搜名理，无营似隐沦。一龛虚在室，期我坐宵晨。,5
Ming,王泽,寄泐季潭,宝树香云合，龙池绿水新。凉多今夏雨，僧少去年人。一骑留京国，双鸿入塞尘。西天几万里，沙草阔无垠。,5
Qing,王孙蔚,江行杂感 其一,才离越岭又吴湄，寥落江湖忆故居。感愤千秋《鹦鹉赋》，雅骚一代《鹧鸪》诗。篱栽黄菊知今是，路入桃花自古疑。乘兴莫停明月棹，辋川山色待王维。,6
Song,方惟深,题公权壁,绕舍清阴白昼寒，野情晴喜到门阑。陶潜岁计惟栽菊，楚客家风只种兰。雨过落花粘履舄，日长轻絮点杯盘。明年官满君须去，此地应难得此欢。,3
Ming,王宠,怀顾台州华玉,总道天台守，能回寒谷春。岛夷通鸟道，海市泣鲛人。云木吟苍佩，山河拥绛轮。千年重领郡，康乐是前身。,5
Ming,方献夫,其三,逆隐缘流上，淩危倩竹支。翻疑郑子谷，忽忆习家池。感旧山猿哭，开怀野鹤知。岩花无数好，回首惜纷披。,5
Ming,王琅,魏宫,邺里春深不耐看，袜罗尘暗落花冠。陈王早向江头赋，解佩应无到五官。,5
Yuan,王沂,满江红 寿张良卿学士,九万扶摇，试看取、垂天鹏翼。追往事，星辰剑履，玉陛山立。为问宝香黄阁梦，何如仙阙丹台籍。写风流、杖屦人耆英，今犹昔。诗酒部，笙歌席。松菊社，烟云屐。早东风为报，日边消息。虎节貂蝉端旧物，分封准拟如椽笔。对西山、一笑五千年，髯如戟。,4
Ming,王以悟,偕肯田捷庵游少溪山寨,板桥微雨过，携手度层冈。袖浥流云湿，杯浮晚树苍。风亭驱暑远，曲洞剩寒香。半醉联床夜，忧时共话长。,5
Yuan,吕诚,赋带露樱桃,万绿丛中缀木难，折来灵液尚漙漙。玉纤香剥鸡头软，仙掌寒分鹤顶丹。天酒淋漓樊子醉，月盘璨璀汉臣看。不妨更渍蔷薇水，润我谈玄舌本乾。,4
Tang,王涯,其三,形影一朝别，烟波千里分。君看望君处，祗是起行云。,2
Ming,王一岳,题上林春色卷,独龙驾驭扶桑晓，一掬阳和嘘四表。海上炎州紫瘴消，上林春色增多少。琪花瑶草斗婵娟，美兽珍禽侈品藻。康衢击壤乐陶陶，鼓箧鸣弦春皞皞。或从水底锄青云，或向星前犁七宝。或横短笛牛背吹，或携卮酒花边倒。千家似入华胥国，八里如登蓬丈岛。凭谁剩得此春光，都道县官殊绝好。刑轻赋省法不苛，寇息年丰吏不噪。五年幸有生民乐，今日欢迎春梦捣。吁嗟有此安乐郊，恨我当年来不早。世间何处觅龚黄，岭表从今歌洞獠。玉屏此日姓名题，堂荫千年天地老。惭非山斗自支颐，幸与骅骝同一皂。诗新几欲鸣盛美，才乏相如殊草草。,5
WeiJin,潘岳,河阳县作诗二首 其一,微身轻蝉翼，弱冠忝嘉招。在疚妨贤路，再升上宰朝。猥荷公叔举，连陪厕王寮。长啸归江山，拥耒耨时苗。幽谷茂纤葛，峻严敷荣条。落英陨林趾，飞茎秀陵乔。卑高亦何常，升降在一朝。徒恨良时泰，小人道遂消。譬如野田蓬，斡流随风飘。昔倦都邑游，今掌河朔徭。登城眷南顾，凯风扬微绡。洪流何浩荡，修芒郁岧峣。谁谓晋京远，室迩身实辽。谁谓邑宰轻，令名患不劭。人生天地间，百年孰能要。颎如槁石火，瞥若截道飙。齐都无遗声，桐乡有馀谣。福谦在纯约，害盈由矜骄。虽无君人德，视民庶不恌。,0
NanBei,萧放,冬夜咏妓诗,佳丽尽时年，合瞑不成眠。银龙衔烛烬，金凤起炉烟。吹篪先弄曲，调筝更撮弦。歌还团扇后，舞出妓行前。绝代终难及，谁复数神仙。,1
Tang,王履贞,国子丞厅连理树赋,灵台崇崇兮洞轇轕以绵延。中有珍木兮郁森森以芊芊。始殊形以分耸。终共理而连拳。始信德以被物。初应圣而效焉。且学为教原。丞为纠局。生于学者。表王化之大同。植于厅者。知官政而无曲。亦所以据于德而远于俗也。乐我皇道。彰我圣年。谓为交柯。乃寻本而无末。谓为别干。能已离而复连。依君仁义之圃。对君翰墨之筵。俾为我师者。如斯木之一德。为我曹者。如斯木之相全。故瑞不虚然。从化而止。化不在远。行之由已。有善必应。讵云草木之无知。惟德是亲。奚问阴阳之至理。可以载美青史。可以表庆皇家。人各有心。我则合而为一。物曲有利。我则不避其邪。夫如是。则造化之理易寻。天地之情可测。顺之则生瑞。逆之则成慝。故曰祸淫湎。福正直。谅物情之效祥。由人君之布德。故得托根讲肄之宇。垂阴夫子之墙。杂庭槐以为列。偶仙杏而成行。逢圣而生。匪由乎日月以翼。取端为宝。孰尚夫金玉其相。所谓光乎泰阶。允臻灵贶。不然者。则徒闻其说。孰究其状。至矣哉。观一树之攸同。知四夷之内向。,2
Tang,李益,送人南归,人言下江疾，君道下江迟。五月江路恶，南风惊浪时。应知近家喜，还有异乡悲。无奈孤舟夕，山歌闻竹枝。,2
Qing,方澍,其二,泠泠曲港水始冻，黯黯平沙瘴不开。一市惊哗晓寒重，玉龙白战海南来。,6
Yuan,李廷臣,和西湖竹枝词,杨花飞尽荷花开，南人北人湖上来。荡舟自唱黄陵曲，载得山头月子回。,4
Qing,王鸣雷,题顿公铁壁崖,铁壁崖前坐，人间事不闻。瀑高千尺水，秋落万重云。月澹江连鹤，山闲我与君。古来栖此地，悟道已成群。,6
Qing,僧大灯,秋夜宿八峰山房,黄花篱下乱蛩鸣，古寺秋高岭月明。夜半石床清睡去，不知枕上落泉声。,6
WeiJin,陶潜,示周续之祖企谢景夷三郎,负疴颓檐下，终日无一欣。药石有时闲，念我意中人。相去不寻常，道路邈何因？周生述孔业，祖谢响然臻。道丧向千载，今朝复斯闻。马队非讲肆，校书亦已勤。老夫有所爱，思与尔为邻。愿言诲诸子，从我颍水滨。,0
Song,文天祥,予邓峒□巽斋欧阳先生为淦邓峒赋诗以孝子慈孙望于人先生之盛心也敢不拜手敬赞邓君勉之,乃翁犹旅殡，霜露几焄蒿。日与清江逝，云连桂岭高。时无郭元振，梦有令狐绹。目断方田墓，招魂我欲骚。,3
Song,文彦博,荷花,翠羽亭亭盖，微障越鄂君。锦书何日寄，绣被几时薰。步稳非因学，丝轻未见棼。唯愁容易散，尽作楚天云。,3
Yuan,于钦,登太白楼,清泗绕任城，何年谪仙游。人间失酒星，落月惟空楼。骑鲸八极表，鸣凤三千秋。此俊不可得，云山生莫愁。,4
Ming,王一翥,其二,溯汉之东，樊流洪淀。维尘冥冥，窘驰如𦊰。物动知反，事萌察变。庄觚难容，周鼎弗爨。,5
Yuan,丘处机,寄题磻溪太公庙,一景通高下，三峰镇古今。路穿云洞滑，祠隐钓溪深。出窦飞泉迸，参天古柏阴。快哉清绝地，堪畅野人心。,4
Yuan,方樗,题义门,大义久不作，颓纲孰能扶。有回万钧力，足起千载愚。沄沄麟溪上，奕奕君子居。同堂爨不析，已及九世馀。动必敦孝悌，昭焉遵训谟。有田可以稼，有畦可以蔬。有琴亦有筑，有诗亦有书。雍雍悦子姓，肃肃严妇姑。祀飨必诚悫，冠婚礼无踰。济邻屡发廪，致客恒軿车。一翁垂九十，群从纷前趋。支持屹柱石，淬砺精璠玙。清朝特旌义，大字标门闾。丰碑妙纪实，赋咏皆鸿儒。老我愧同里，时陪文字娱。白发映沼沚，清风满襟裾。高歌一举酒，歌罢仍长吁。末俗见淳朴，岿然真世模。,4
Song,锡九龄,句,不会季鹰当日意，归来只说为鲈莼。,3
Song,王崇,山樵,山樵竹里居，略彴才堪渡。落日澹平畴，牛羊点寒暮。,3
Qing,王铎,其三,长安犹滞迹，羲洞欲思玄。外国分峨顶，兹山有木莲。尘心因寺息，神水向天悬。白首犍为上，绳绳万古烟。,6
NanBei,祖珽,望海诗,登高临巨壑，不知千万里。云岛相接连，风潮无极已。时看远鸿度，乍见惊鸥起。无待送将归，自然伤客子。,1
Qing,王吉武,读史杂感,锦不可为冠，稻不可为齑。物虽负美质，适用那得齐。束发事柔翰，怀抱献金闺。溲勃各有长，投之在良医。外吏尚干局，锐者可剸犀。资力天所禀，不在古与稽。清庙鸾铃刀，漫然试割鸡。用才或相违，不如委沟溪。樊笼羁逸翮，盐车困霜蹄。自昔有不遭，何为叹颠隮？,6
Song,王洋,三峡桥,万马战空山，声驰宇宙间。窥高增健大，照勇怯孱颜。洗石无千古，招僧过一关。不知平去易，何似倒流艰。,3
Ming,于儒颖,浣溪沙,一片心情眼底柔，倦容疏态越风流。未经惆怅不知愁。鸳谱怪来针线减，工夫强半为梳头。日西初见下妆楼。,5
NanBei,沈怀远,博罗县簟竹铭,簟竹既大，薄且空中，节长一丈，其直如松。,1
Tang,李隆基,幸蜀西至剑门,剑阁横云峻，銮舆出狩回。翠屏千仞合，丹嶂五丁开。灌木萦旗转，仙云拂马来。乘时方在德，嗟尔勒铭才。,2
Song,王当,德清宰俞居安自画渊明图,门无车马喧，径有松菊阴。前窗面清泚，后户依嵚岑。就使世俗工，犹足写幽深。况今令尹贤，洞照先哲心。出处异轨辙，丘壑同胸襟。予知淡笔墨，良似无弦琴。先生如明月，莹洁照古今。形模或能写，光彩讵可临。寥寥千古意，当向笔下寻。人心去典午，朝柄归卯金。岂无康济心，且赋归来吟。天生卓荦姿，岂是甘山林。当今急英贤，四海待商霖。勉哉就功名，枯槁不足钦。,3
Song,王存,登北固山,晚登北固顶，俛视南徐城。废垒何茫茫，山川迥纵横。千载竞谁有，六朝空战争。豪气不可问，古坟人正耕。,3
NanBei,王金珠,其三 秋歌二首,叠素兰房中，劳情桂杵侧。朱颜润红粉，香汗光玉色。,1
Ming,王怿,魏宫,罗绮纷纷委暮尘，野花空锁邺宫春。祇馀铜爵台边月，曾照当年卖履人。,5
Yuan,李行道,油葫芦,自丧了亲爷撇下个娘。偏你敢不姓张。怎教咱辱门败户的妹子去支当。张林云：妹子。不必敲打我了。我也知道。多多的亏了你也。正旦唱：到今日你便安排着这一句甜话儿来寻访。张林云：妹子。我今日特来投托。你怎做下这一个冷脸儿那。正旦唱：也不是俺便做下的这一个冷脸儿难亲傍。想当日你怒烘烘的挺一身。急煎煎的走四方。张林云：妹子。这旧话也休提了。正旦唱：我则道你怎生发迹身荣旺。怎还穿着这蓝蓝缕缕的这样旧衣裳。,4
Song,毛幵,水调歌头 其一 次韵陆务观陪太守方务德登多景楼,襟带大江左，平望见三州。凿空遗迹，千古奇胜米公楼。太守中朝耆旧，别驾当今豪逸，人物藐应刘。此地一尊酒，歌吹拥貔貅。楚山晓，淮月夜，海门秋。登临无尽，须信诗眼不供愁。恨我相望千里，空想一时高唱，零落几人收。妙赏频回首，谁复继风流。,3
Tang,伍乔,龙潭张道者,碧洞幽岩独息心，时人何路得相寻。养生不说凭诸药，适意惟闻在一琴。石径扫稀山藓合，竹轩开晚野云深。他年功就期飞去，应笑吾徒多苦吟。,2
Ming,王佑,彭泽怀陶靖节,彭泽江皋五柳色，维舟几度忆高人。孔明千载当为友，刘裕终身不得臣。酒熟归来从醉醒，诗成赠荅到形神。当时笑傲东篱下，秖许南山日夕亲。,5
Tang,李义府,在巂州遥叙封禅,天齐标巨镇，日观启崇朝。岧峣临渤澥，隐嶙控河沂。眺迥分吴乘，凌高属汉祠。建岳诚为长，升功谅在兹。帝猷符广运，玄范畅文思。飞声总地络，腾化抚乾维。瑞策开珍凤，祯图荐宝龟。创封超昔夏，修禅掩前姬。东后方肆觐，西都导六师。肃驾移星苑，扬罕驭风司。沸鼓喧平陆，凝跸静通逵。汶阳驰月羽，蒙阴警电麾。岩花飘曙辇，峰叶荡春旗。石闾环藻卫，金坛映黼帷。仙阶溢秘秬，灵检耀祥芝。张乐分韶濩，观礼纵华夷。佳气浮丹谷，荣光泛绿坻。三始贻遐贶，万岁受重釐。菲质陶恩奖，趋迹奉轩墀。触网沦幽裔，乘徼限明时。周南昔已叹，邛西今复悲。,2
WeiJin,曹华,兰亭诗（《诗纪》作徐州西平曹华。）,愿与达人游，解结遨濠梁。狂吟任所适，浪流无何乡。,0
Qing,方宗诚,得彭宫保书见示六旬有作赋呈,衡岳高巍峨，气象千年新。蜿蟺而磅礴，郁极斯降神。贤豪不世出，天命康时屯。翊赞中兴业，度越甫与申。忆昔文皇初，治极乱萌䟴。中原咸震慑，束手嗟朝绅。南山豹隐雾，洞庭龙潜鳞。忠义倏奋发，伊吕起渭莘。脱却方山冠，改服振振袀。纵横江海上，飞驶万千䑳。救民殷拯溺，逐贼如驱磷。刚大塞天地，奇气一朝伸。荩劳十六载，日月净无尘。尘净谢时去，浩浩心如奫。当其济物时，高情故绝人。万钟禄不受，在官类隐沦。先忧忘后乐，仲淹犹非伦。东山欣再起，位列要路津。辞荣受艰钜，义进利则逡。长江万里险，终岁勤周巡。思枯夜不寐，虑远眉常颦。人谓已治安，忧患独切身。竹柏耐冬寒，桂老性愈辛。贱子侍公久，见灼知尤真。疾恶如秋肃，嗜善温若春。世皆颂公义，而未悉公仁。与公十年别，迹疏情胥亲。爱我忘分位，书来何频频。贻我以诗句，语语肝膈陈。盛德若无有，休休一个臣。我愧非令器，苦窳空陶甄。谬膺贤相举，无术隆斯民。何当罢官去，随公山水濒。名篇歌反复，腹中如车轮。,6
Yuan,叶懋,其五 鸿门宴,项王力战如貔貅，喑呜叱咤千人愁。范增意气亦雄猛，风壑怒捲鲸鼍秋。鸿门设宴军容整，赤龙气慑青蛇影。酒酣数目电光摇，楚汉存亡一俄顷。君不见周家种德开王基，秦王虎视誇雄威。项王残酷已如此，范公好杀将何为。天摧地磔貔虎死，赤龙自是真天子。,4
Yuan,李述祖,过保德军有作,我行河之浒，我陟山之巅。跋涉岂殊途，无劳怨独贤。懔懔踏崩崖，惴惴临深渊。安危系马足，戈矛兴目前。投装日之夕，散怀咏凉天。居人俯黄流，高城生暮烟。此邦实巨镇，势与西羌连。绕亭读残碑，繁华忆当年。楼倾有遗址，兔爰经坏阡。访古念今昔，永歌黍离篇。,4
Yuan,吴景奎,同刘学录登台州古城,逆旅论心出肺肝，酌君斗酒尽君欢。两峰海月生残夜，万壑风烟入莫寒。草木近从霜后落，江山须待雪中看。荒城试豁登临眼，苍隼摩空振羽翰。,4
NanBei,刘邈,万山见采桑人诗,倡妾不胜愁，结束下青楼。逐伴西蚕路，相携南陌头。叶尽时移树，枝高乍易钩。丝绳挂且脱，金笼写复收。蚕饥日已暮，讵为使君留。,1
Tang,王勃,游梵宇三觉寺,杏阁披青磴，雕台控紫岑。叶齐山路狭，花积野坛深。萝幌栖禅影，松门听梵音。遽忻陪妙躅，延赏涤烦襟。,2
Song,毛珝,寓泉之安溪,已恨逢人语不通，更堪烟岭隔千重。山城纵是如花好，海雾终愁似墨浓。远信断无鸿可寄，故乡惟有月相逢。閒于荔绿蕉红处，步屧时留到晚钟。,3
NanBei,王伟,狱中赠人诗,赵壹能为赋，邹阳解献书。何惜西江水，不救辙中鱼。,1
Yuan,王都中,题海会寺,四围葱翠列奇峰，碧瓦朱甍护象龙。殿角风过铃自语，山腰云起洞长封。泉清似镜耳堪洗，路曲如肠步莫从。驿马倦人归道远，欲公禅榻寄尘踪。,4
Ming,王彝,其十 卧云室,秋潭看月还，片雨千山暝。独有钵中龙，蜿蜒伴僧定。,5
Yuan,王懋德,寄户部杨友直,柳绕柴扉水绕村，黄鹂初转已春分。东风吹散梨花雨，醉卧青山看白云。,4
Song,元掔,题胶山寺壁,岗头鹁鸠鸣，定欲唤晴雨。驱车指东山，山下寺亦古。道人双眼青，雪齿起柔语。松回万壑风，落絮趁轻舞。日薄咏归欤，扁舟在烟渚。,3
Ming,王立道,其三,市隐不违亲，移居正及春。未能从白社，稍得谢缁尘。僦地但栽秫，钓鱼唯煮莼。时逢河曲叟，笑我独长贫。,5
Song,方君遇,句,是有命焉非倖致，不知我者谓何求。,3
Yuan,危素,题营丘山房,太岳流芳裔，何年徙赣州。殊勋思尚父，作室表营丘。故国兵戈后，空山草木秋。穆陵关北路，风雪近曾游。,4
Qing,于翰笃,挽张之洞联,一息弥留，不忘军国天下事；两宫降鉴，眷怀柱石老臣心。,6
Ming,丁玑,其二,兰桡泛江水，江水绿于苔。日日斜阳里，行人自往来。,5
Yuan,宋讷,高平儒牛好古以独茧引丝为扇因见赠戏以诗答之,玉斧亲修月一轮，清光便与素娥分。丹砂化木为乌玉，春茧引丝成白云。非素非纨惊老眼，不华不俗漾清芬。午窗推枕凉风发，错认新诗写练裙。,4
Yuan,朱希晦,期倪从事不至用韵以寄,天地双蓬鬓，江湖一酒杯。不因佳客至，争得好怀开。拄颊看山坐，登楼待月来。黎明还送别，歌罢重徘徊。,4
Tang,元晦,句,石静如开镜，山高若耸莲。笋竿抽玉管，花蔓缀金钿。,2
NanBei,张正见,陇头水二首 其一,陇头鸣四注，征人逐贰师。羌笛含流咽，胡笳杂水悲。湍高飞转驶，涧浅荡还迟。前旌去不见，上路杳无期。,1
Qing,丁灿,其四,两朝身世睹乘除，帝治清夷古不如。但使文章推国士，莫伤拜献阻宸居。炉香烟惹迟携袖，藜火光悬待著书。自是长卿能作赋，题桥弹指御高车。,6
Ming,王邦畿,冬朝访谢氏园林时主人未起留题壁间,积雨解重霄，行寻趁蚤朝。寒林爱初日，扶杖过危桥。梅影无遗叶，溪流有剩潮。向南亭子上，高挂道人瓢。,5
Yuan,妥欢帖睦尔,赠吴王,金陵使者过江来，漠漠风烟一道开。王气有时还自息，皇恩无处不周回。莫言率土皆王化，且喜江南有俊才。归去丁宁频属付，春风先到凤皇台。,4
Tang,皮日休,奉和鲁望樵人十咏 其二 樵家,空山最深处，太古两三家。云萝共夙世，猿鸟同生涯。衣服濯春泉，盘餐烹野花。居兹老复老，不解叹年华。,2
Song,元耆宁,送程给事知越州,请符又作浙东行，六郡争驱绀弩迎。环佩声回尧陛远，旌旗光动禹川明。山烘橘柚香浮席，溪涨菰蒲翠彻城。人在蓬莱仍昼锦，会稽故事两兼荣。,3
Ming,史忠,其三,雨晴江馆洞云归，桑落人家半掩扉。好是痴翁真不俗，挥毫便作米元晖。,5
Yuan,方樗,吴仲恭翠微楼九日落成和谢皋羽,层构初成一快登，新题招客共兹辰。凉风阑槛宜敲句，落日川原遥见人。歌倚白云醒俗梦，醉餐黄菊笑吟身。他年更足閒中趣，野服茸茸称葛巾。,4
Yuan,王国器,踏莎行 云窗秋梦,烟冷瑶棂，神游贝阙。芙蓉城里花如雪。仙郎同蹑凤凰翎，千门万户皆明月。地老天荒，山青海碧。满身风露飘环玦。高楼画角苦无情，一声吹散双飞蝶。,4
Qing,王翼凤,至后一日郊外,至后阳回草蕴青，晴光破腊放郊坰。间乘短步寻幽径，兴到孤吟坐野亭。江上几时逢谢尚，山中抵死学刘伶。粗疏自分身成弃，不是鸿飞意在冥。,6
Song,王钦臣,游王官谷,钟鼎山林出处明，中间不合枉高情。有钱须买王官谷，流水声中过一生。,3
Ming,王谊,其二,曾赴孤山处士招，水烟寒淡月魂消。笛声唤醒梨云梦，记得东风倚画桡。,5
Qing,方守敦,季野之江上，赋此赠别，兼致雪楼、慎登 其一,聚散寻常事，离忧空自歌。不堪三季后，无奈百年何。山雨新晴爽，江云变态多。故园独秋夜，搔首看明河。,6
Tang,司马扎,观郊礼,钟鼓旌旗引六飞，玉皇初著画龙衣。泰坛烟尽星河晓，万国心随彩仗归。,2
NanBei,无名氏,时人评八僧语,生睿发天真，严观洼流得。慧义彭亨进，寇渊于默塞。,1
Qing,尹会一,燕,绣户金窗忆旧窠，赵家姊妹近如何。空梁莫倚无人到，不是昭阳妒亦多。,6
Ming,王道通,日高曲,日高风力健，花冻鸟声颤。短枕促更欹，重罗暖还恋。舒腕抱侬腰，回身对郎面。贪睡不成妆，朦胧落金钏。,5
NanBei,荀昶,拟青青河边草,荧荧山上火，苕苕隔陇左。陇左不可至，精爽通寤寐。寤寐衾裯同，忽觉在他邦。他邦各异邑，相逐不相及。迷墟在望烟，木落知冰坚。升朝各自进，谁肯相攀牵。客从北方来，贻我端弋绨。命仆开弋绨，中有隐起圭。长跪读隐圭，词苦声亦凄。上言各努力，下言长相怀。,1
WeiJin,傅咸,答潘尼诗,繁春之荣，匪荣斯尚。乃新其声。吉甫作颂。有馥其馨。实由樊仲。其德克明。授此瓦砾。厕彼瑶琼。贶非其喻。闻宠若惊。,0
Song,方大琮,其二,幸甚联台馀五月，户庭微细事皆知。山中菊径多归思，膝下莱衣少脱时。吏散庭空无滞牒，客来酒尽只新诗。耳闻眼见谁虚实，写与行人作口碑。,3
Ming,王孙蕃,奉呈月沙李先生,官舍逢君若有期，丹心向日涣群疑。端冠作相公西赤，羽扇论兵李药师。千里共堂萍聚处，一忠同矢盖倾时。箕封燕市悬相望，挥手萧萧系我思。,5
Ming,丘谦之,文如留馆中赋别,回思往事怨蹉跎，复有新愁奈若何。清梦不缘神女苦，小词难得雪儿歌。隔窗雨逐流苏堕，落叶飞随翠簟多。若问此时留别意，双星七夕在银河。,5
Tang,卞震,其八,双阙暂随丹诏入，三峰寻与白云归。,2
Qing,于式枚,其七,燕齐迂怪逐波澜，张赵名豪竞射弹。几见神仙返东海，真成盗贼阻西山。丹砂不救苍黄劫，白日凭探赤黑丸。一代乱源何处问，好迁豪杰实长安。,6
Yuan,雅琥,寄南台御史达兼善二首 其一,昔年奎壁聚星图，文采虚称二妙俱。祇有蒹葭依玉树，初无薏苡似明珠。凤凰台上天光近，乌鹊枝边月影孤。壮志未消知己在，敢烦音问慰穷途。,4
WeiJin,郭元祖,其十九 介子推,王光沈默，享年遐久。出翼霸君，处契玄友。推禄让勤，何求何取。遁影介山，浪迹海右。,0
Yuan,李萼,春日田园杂兴,村居只是旧衣冠，北墅南园熟往还。雨外泥深牛觳觫，花边风暖鸟间关。躬耕自得莘郊乐，日涉谁知陶径閒。只说桑麻元自好，不须释耒叹时艰。,4
Ming,王士性,桂岭守岁效李长吉体,街鼓逢逢催晓急，家家椒柏春风集。倾盘剪胜百事新，昨夜神荼烬中泣。朝行紫海暮归疾，母道经年儿半日。儿女催人携老至，百年转盼须臾事。苍梧梦断紫筠斑，石堕湘流去不还。无计圣贤能守此，年年草色自江关。坐来兼忆麻姑别，东海飞尘白如雪。,5
NanBei,周兴嗣,答吴均诗三首 其一,明灯照暗室，边韶对赵壹。但酌中山酒，唯甘江浦橘。风动云人箕，雨至月离毕。王丹赠不拜，是我相知日。,1
Qing,方应纶,西湖巢居阁联,山冷好教梅似续；巢新应有鹤归来。,6
WeiJin,潘尼,送大将军掾卢晏诗,赠物虽陋薄，识意在忘言。琼琚尚交好，桃李贵往还。萧艾苟见纳，贻我以芳兰。,0
Ming,文徵明,故园,屋舍小山村，终然思故园。雨晴秋倚阁，月出夜开门。好景亦无改，远人空目存。梅花未消息，行矣晚何言。,5
Yuan,周德清,喜春来,閒花酝酿蜂儿蜜。细雨调和燕子泥。绿窗蝶梦觉来迟。谁唤起。帘外晓莺啼。,4
Tang,浩虚舟,陶母截发赋（以宾至情极无惜伤毁为韵）,陶家客至兮。方此居贫。母氏心耻兮。思无馔宾。断鬓发以将贸。庶珍馐而具陈。欲明理内之心。不求尽饰。庶使趋庭之子。得以亲仁。原夫兰客方来。蕙心斯至。顾巾橐而无取。俯杯盘而内愧。啜菽饮水。念鸡黍而何求。舍巳从人。虽发肤而可弃。于是搔首心乱。低眉恨生。畏东闾之恩薄。归北堂而计成。拂撮凝睇。抽簪注情。解发而凤髻花折。发匣而金刀刃鸣。喜乃有馀。惭无所极。窥在握而错落。抚垂领而绸直。锋铓不碍。翻似雪之孤光。倭堕徐分。散如云之翠色。已而展转增思。徘徊向隅。元鬓垂颅而散乱。青丝委簟而盘纡。象栉重理。兰膏旧濡。伤翠凤之全弃。骇盘龙之半无。观夫擢乃无遗。敛之斯积。凝光而粉黛难染。盈握而腥膻是易。将成特达之意。欲厚非常之客。宾筵既备。空思一饭以无惭。匣镜重窥。岂念同心而可惜。及乎宴罢空馆。闲成晓妆。纚换新髻。钗迷旧行。诚伐木之可亲。疏而是愧。苟如圭之足慕。断亦何伤。重义者情莫违。厚慈者身可毁。语其决同勉虞之一战。思其仁逾训孟之三徙。昔咸曰陶氏所以成大名。母贤如此。,2
Qing,王步青,竹里晚眺,疏篁雨过夕阳明，半亩荷塘秋气清。正欲隔篱呼酒伴，刚逢别浦送蝉声。地偏长结枌榆友，性远还寻鸥鹭盟。一榻草堂高卧稳，东山千古有余情。,6
Ming,王翃,越中送顾伟南,相怜俱在客，感别此心同。前路夕阳外，行人春草中。到家闻唳鹤，去棹逐归鸿。欲望云间远，长怀泖水东。,5
Yuan,艾性夫,过石泉寺,藓壁作怪画，石泉操古琴。藤多山木老，僧瘦道根深。白鹄随人饭，青猿抱佛吟。经过恨不数，带雨度遥岑。,4
Ming,王元俸,其六,年来踪迹近何如，依旧风尘一客裾。江塔眺山青入佛，池荷覆水暖依鱼。逢人耻作千金赋，杰阁空藏二酉书。世事浮云何足问，起挑残烛独踌躇。,5
Qing,王尔烈,龙泉寺,旧踏龙泉有屐痕，今来西阁阅朝昏。层轩历落峰峦入，叠嶂森严日月吞。瀑水时飞岩际雨，怪松皆走石间根。幽奇两擅应雄长，一字为褒须更论。,6
Yuan,李隼,其二,仙人骑鹤五云边，来往芙蓉访九仙。翠壁丹崖常近日，朱楼画阁半侵天。香风吹动千岩树，甘雨流成百道泉。但得飞行凌倒景，应从辟谷学长年。,4
Qing,王广心,其二,短辕一哭去长安，铁岭金州道路难。搔首有天垂北斗，断肠无客对南冠。管宁木榻经秋破，苏武群羝落日寒。那信圣恩思直谏，画图别苑两回看。,6
Song,王晰,送程给事知越州,冰颜黑发未应衰，巨舰高旌使府威。琐闼领藩承嘏去，绣衣过郡买臣归。湖山胜迹吟毫健，风月良辰宴斝飞。金榜弟兄同舍长，老年相别重依依。,3
Ming,王天性,其三,宦途如海险难支，今日先生到岸时。涧石岩泉为伴侣，圃瓜篱菊与心期。雨深命酒看花槛，潮落呼童理钓丝。莫讶杨公遗计拙，只馀清白是裘箕。,5
Ming,文洪,寄友,书剑飘零故旧疏，离怀戚戚竟何如。江山不隔还家梦，鱼雁难通寄友书。芸馆昼閒花落后，柳塘风软燕来初。楚云吴树元相接，静倚江楼叹索居。,5
Ming,王廷陈,送刘振廷令慈利,别离古有调，送尔一长吁。远下荆门鹢，双飞汉殿凫。鸣琴依石筱，岸帻眺春湖。暇日烟花兴，风流陶令俱。,5
Tang,白元鉴,书楼,业成人已去，陈迹自依然。灶有残丹火，窗遗溢宝篇。怀贤惊异世，抚事感流年。早述《南华》理，还应返化仙。,2
Qing,尹壮图,题师荔扉春宵伫月图,科头散步立闲阶，绘出萧然旷士怀。别有逸情凌海峤，无须近水羡楼台。峥嵘玉树香凝砌，潇洒芸香净绝埃。翘首问天频煮酒，几时邀得二人谐。,6
NanBei,萧纲,泛舟横大江,沧波白日晖，游子出王畿。旁望重山转，前观远帆稀。广水浮云吹，江风引夜衣。旅雁同洲宿，寒凫夹浦飞。行客谁多病，当念早旋归。,1
Yuan,李涧,过庐山,斜阳淡淡柳依依，立马桥边客去迟。昼锦已成蝼蚁梦，夜台应愧鹡鸰诗。薄荐豆粥无传法，蒲扇桃笙有贱时。千载孝标裙帔恨，凭谁笺示故人知。,4
Yuan,周永言,春日感兴,春风庭院柳吹花，暗度流年感物华。百斛水香鱼有子，画梁灰冷燕无家。春愁烂熳来难遣，午梦飘萧去莫遮。欲汎曲江陪旧宴，浪船摇曳晚川斜。,4
WeiJin,戴逵,流火赋,火凭薪以传焰，人资气以享年。苟薪气之有歇，何年焰之恒延。,0
Ming,王叔承,金山,灶宅龙宫紫气骄，壮游南北倚青霄。蜀江万里来春水，吴屿千寻带暮潮。夹岸帆樯扬子渡，隔天云树广陵桥。临流无限风尘思，浊酒淋漓剑影摇。,5
Qing,方世泰,出宗阳,回首故山尽，前途直北长。萍蓬自兹去，乡国永相望。短草寒烟白，孤村落日黄。生逢击壤世，不得守耕桑。,6
Tang,僧慧救,□明,迢迢恩义吹区分。,2
Song,王晰,其二,西风晴日过姑苏，左瞰松江右太湖。,3
Ming,文翔凤,丹岭行,帝尧所谓肖，齐德于放勋。丹朱敬承即如启，未必即能宾四门。至圣自欲官天下，大道为公锡帝臣。天人世及方为礼，兵由此起攘西邻。太甲成王天不废，废必桀纣亦雅论。朱傲岂遽如桀纣，舍子或非为顽嚚。五男二女桀纣等，安肯事他畎亩人。帝子奉命偕而往，如此乃可谓顺亲。虞宾在位凤凰来，祖顼宗尧信至仁。配天祀夏即郊鲧，羽山黄熊岂其伦。丹岭山下丹朱墓，隐德千载未彰闻。,5
Song,王吉,游琅琊山呈锐公长老,踏石披云一径通，翠微环合见禅宫。峰峦郁密泉声上，楼殿参差树色中。午夜千溪分水月，清秋十里韵松风。平生久得名山约，吟赏今才信宿同。,3
Yuan,李梅国,望夫石,北望夫兮南望夫，藁砧不来两当涂。山头风雨终日有，世间名节何地无。季隗九死怨重耳，彭郎半生忘小姑。妾身若有依凭处，此石亦能言魏榆。,4
Ming,释方泽,送范菁山之任云南,北望云霄迥，南征道路长。山逢驱象客，地入卜鸡乡。碧海常飞雾，青林不陨霜。圣君劳禦远，非似汉文皇。,5
Ming,公鼐,渡卢沟入西山南境,尘拥卢沟道，山看日近斜。下汀辞塞雁，立岸忍秋花。绀宇分编户，青帘半酒家。东南通物力，粒食任荒沙。,5
Tang,伏牛上人,其二,苦节劳形守法威，幸逢知识决玄微。慧灯初照昏衢朗，唯报自亲二不归。,2
WeiJin,阙名,张广碑铭①,位尊上将，体极人臣。五子十室，荣并爵均。童年婴稚，抱拜王人。命婚帝族，或尚或嫔。,0
Tang,李治,德威法师赞,河汾之宝，山岳之英。早袪俗累，夙解尘缨。缁门仰德，绀宇驰声。式亚龙树，爰齐马鸣。,2
Qing,王照圆,春柳,时回春日暖，晴看柳垂金。绿叶和风放，新枝拂晓禽。,6
Tang,江为,登润州城（一作丘为诗）,天末江城晚，登临客望迷。春潮平岛屿，残雨隔虹霓。鸟与孤帆远，烟和独树低。乡山何处是，目断广陵西。,2
Yuan,石盏德玉,鹊踏枝,墙花也甚方鲜。路柳也不飞绵。忙杀游蜂。恨杀啼鹃。没乱杀鸣珂巷亚仙。兜的又引起顽涎。,4
Ming,方维仪,北窗,香风吹入帘，台畔花如雪。遥忆故乡琴，无声对秋月。,5
Tang,志閒,颂,僧家无事最幽玄，近对青松远对山。诗句不曾题落叶，恐随流水到人间。,2
Yuan,尚仲贤,么篇,我正待看洛城。窥战守。因此上息却钲鼙。偃却旗幡。减却戈矛。尉迟云：元帅休小觑了单雄信。他人又强马又肥。使一条狼牙枣木槊。有万夫不当之勇。若只是这等。恐怕有失。正末云：不妨事。唱：虽然他人又强。马又肥。也拚的和他歹斗。难道我李世民便落人机彀。,4
Song,王观,忆黄梅,枝上叶儿未展。已有坠红千片。春意怎生防，怎不怨。被我安排，矮牙床斗帐，和娇艳。移在花丛里面。请君看。惹清香，偎媚暖。爱香爱暖金杯满。问春怎管。大家拼、便做东风，总吹交零乱。犹肯自、输我鸳鸯一半。,3
Ming,尹耕,秋兴八首 其一,万里长风落树柯，乾坤今日未投戈。空闻海国标铜柱，转见河湟起白波。是处清霜埋战骨，几人明月听渔歌。天涯憔悴三湘客，独抱遗骚怨薜萝。,5
WeiJin,陆机,日出东南隅行①,扶桑升朝晖，照此高台端。高台多妖丽，浚房出清颜。淑貌耀皎日，惠心清且闲。美目扬玉泽，蛾眉象翠翰。鲜肤一何润，秀色若可餐。窈窕多容仪，婉媚巧笑言。暮春春服成，粲粲绮与纨。金雀垂藻翘，琼佩结瑶璠。方驾扬清尘，濯足洛水澜。蔼蔼风云会，佳人一何繁。南崖充罗幕，北渚盈軿轩。清川含藻景，高岸被华丹。馥馥芳袖挥，泠泠纤指弹。悲歌吐清响，雅舞播幽兰。丹唇含九秋，妍迹陵七盘。赴曲迅惊鸿，蹈节如集鸾。绮态随颜变，沈姿无定源。俯仰纷阿那，顾步咸可欢。遗芳结飞飙，浮景映清湍。冶容不足咏，春游良可叹。,0
Song,文及翁,其二,身满华严法界中，香厨底事感天童。那知本觉从何觉，才悟真空自不空。若有相时元说梦，到无言处却收功。一钩月上星三点，汝向西床我面东。,3
Tang,吕从庆,忆弟从善,弟贫居歙县，兄老住丰溪。大被身分寝，长绳足共羁。幅云横断岭，钩月照斜溪。安得源源过，陶然乐黍鸡。,2
Qing,方鹤斋,其二,有吏催租夜捉人，南园华屋敢辞贫。六州铸错因思蜀，千万买邻难避秦。按籍择肥成俎肉，潜渊离网泣金鳞。可怜白发禁拖曳，况有惊心九十亲。,6
WeiJin,陶潜,其四,久去山泽游，浪莽林野娱。试携子侄辈，披榛步荒墟。徘徊丘垄间，依依昔人居。井灶有遗处，桑竹残朽株。借问采薪者：此人皆焉如？薪者向我言：死殁无复馀。“一世异朝市”，此语真不虚。人生似幻化，终当归空无。,0
Ming,古《西厢记》,河传序,巴到西厢，把咱厮奚落，教我埋冤到今。蓦地潜过墙阴。荒唐错认盘星。寂寞回归何忍。怎想诗中藏机幸。全不省琴中恨，棋内心。把咱厮调引。使咱憔悴损。自迷做个无情鬼，落得甚。阎王行只得攀下您。问春花，又那曾孤负东君换头。先世红丝曾结定。陪了多少志诚。吃了无限颤惊。非是轻可缘分。不是容易到今。念汝相思得怜悯。休将做风中絮，水上萍。咫尺天可凭。乱军中曾许亲。当时救活你一家命，得宁静。你娘行反目不记恩。他失信，我每心下须准。,5
Yuan,白文宝,朴渊瀑布行,危乎高哉，因达之岩水北流，穷源我欲登岩头。罅吸泉泉激湍，湍流凑壑落云间。汇为石湫钵无底，钵中盘石作根柢。人言神物之所托，宏蓄清深泻石壁。壁立断崖千仞飞流悬，有如银汉来青天。隐空似听水龙吟，珠舂玉碎飕飗兮万寻。龙应抱宝潜其渊，阴壑白日常云烟。尝闻玉辇此经过，朴人定是考槃阿。至今名字传不记，二贤缓急说神异。谁云走派背吾邦，百里邅回西八江。江潮朝时客揖主，北去人物来如古。去亦一时来一时，盛明千载风云期。,4
WeiJin,孙楚,祖道诗,仰天惟龙，御地以骥。利有攸往，不期而至。,0
Ming,方弘静,府江舟中,滩窄自应漱，嶂深殊未厌。挥弦白鸟起，卷幔碧云添。境昔华夷限，官今吏隐兼。榜人无太驶，为数众峰尖。,5
Ming,王虞凤,相见欢,新兴蛾髻如盂。插金鹅。点点蔷薇香露、沁牙梳。匀面罢，呼女伴，坐氍歈。又向绿窗深处、赌樗蒲。,5
Song,王奇,续县令题雁诗,只只含芦背晓霜，尽随鸳鹭立寒塘。晚来渔棹惊飞去，书破遥天字一行。,3
WeiJin,张协,手戟铭,锬锬雄戟，清金练钢。名配越棘，用过干将。严锋劲校，摛锷摧芒。,0
Qing,方守敦,其二,萧瑟儒生意，真为众所嗤。塞鱼安穴隙，危鸟任风枝。望古心期杳，忘机世论疑。微茫有孤愤，天地一长唏。,6
WeiJin,贾彬,筝赋,温颜既缓，和志向悦。宾主交欢，鼓铎品列。钟子授筝，伯牙击节。唱葛天之高韵，赞幽兰与白雪。其始奏也，寒澄疏雅，若将畅而未越。其渐成也，抑案铿锵，犹沈郁之舒彻。何以尽美？请徵其喻。剖状同形，两象著也；设弦十二，太簇数也；列柱参差，招摇布也；介位允谐，六龙御也。,0
Qing,释元玉,次官雪眉刺史韵,投老归丘壑，竹中门懒开。岚光扫不去，云影拂还来。花发蜂争蜜，斋馀鸟下台。层岩怀故旧，日上两三回。,6
WeiJin,荀勖,从武帝华林园宴诗,习习春阳，帝出乎震。天施地生，以应仲春。思文圣皇，顺时秉仁。钦若灵则，饮御嘉宾。洪恩普畅，庆乃众臣。（一章）其庆惟何，锡以帝祉。肆觐群后，有客戾止。外纳要荒，内延卿士。箫管咏德，八音咸理。凯乐饮酒，莫不宴喜。（二章）,0
Yuan,僧克新,初至槜李遇蒋渔石大使,通越门中逢故人，爽溪桥上送馀春。燕飞官巷桃花老，莺啭江亭杨柳新。行李风尘千里道，缊袍天地百年身。未闻淮海休兵甲，回首关山一损神。,4
Tang,左偃,寄鉴上人,一从携手阻戈鋋，屈指如今已十年。长记二林同宿夜，竹斋听雨共忘眠。,2
Qing,尹鑴,访宋英甫不遇,幽人不在华阳洞，尽日荆关掩董帷。万壑松楠遗远响，一江烟月送馀辉。心如独鹤中宵警，身作行云出岫归。只是魂清尘梦小，冷然自觉去年非。,6
Yuan,朱升,春寒喜晴,雨歇微寒酿晓晴，富翁聊尔锦袍增。迟迟春日堪游子，拂拂东风巳泮冰。几片墙阴梅雪褪，万丝堤上柳烟凝。诗人陡倚阑干立，更上危楼第一层。,4
WeiJin,王彪之,游仙诗,远游绝尘雾，轻举观沧溟。蓬七阴倒景，昆崙罩曾城。,0
Ming,王鉴,蠡湖行,山苍苍，水泱泱，湖天一钓青茫茫。云是范蠡扁舟之归路，湖田绿雨，两岸浸垂杨。千丝万丝蘸波面，年年逝水随流光。老渔醉不醒，醒起满船霜。霜风叫寒鹰，一字横吴江。沼吴人去鸥拍拍，天澹云闲几狂客。狂客大笑何为乎，夫差一醉亡其国。又复感慨贤豪闲，范蠡归来欲谋食。彼诚不必登西山而采蕨薇，亦奚不先严陵而坐磐石。噫嘻乎，千金或可谋，幼子亦可惜。积财不散天厌之，山亦欲崩海亦溢。我歌蠡湖行，声与秋云翔。秋云无定忽变灭，水底分明见湖月。,5
Ming,叶方宸,同瑞芝兄游乍浦诸山,叠石栽松各有侪，并欹石背拂松钗。成连海畔携琴独，何似渔樵一醉皆。,5
Ming,丘弘,浮桥利涉,排艇为梁属铁绳，望中一带半江横。岸南岸北不呼渡，人去人来如履平。秦政漫誇鞭石力，郑侨空负济舆名。几回踏月归来晚，似跨长虹到玉京。,5
Ming,叶元玉,游金莲寺,金莲山寺万松阴，流水花开自古今。几发青螺撑佛顶，半岩秋月印禅心。满天风雨龙归洞，入座笙歌鸟隔林。骏马神鹰无觅处，一声鸡犬在云深。,5
Tang,王毂,后魏行,力微皇帝谤天嗣，太武凶残人所畏。一朝𦍩䍽飞上天，子孙尽作河鱼饵。,2
WeiJin,嵇含,瓜赋,世云三芝，瓜处一焉。故植根玉岩，润叶飞泉，揽之者寿，食之者仙，是谓云芝；芙蕖振采，濯茎玄濑，流葩映川，莫此为最，是谓水芝。甘瓜普植，用荐神祇，其名龙胆，其味亦奇，是谓土芝。乃剖甘瓜，既淳且馨，荒者飨之，忘困解酲，流味通其五脏，冷气反其迷精。,0
Ming,卞季良,早春呈中虑,舆意归南面，王春浑一家。乾坤凝淑气，草树自年华。失学诗难好，宽愁酒易赊。男儿须惜日，岁月忽蹉跎。,5
Ming,毛先舒,裁衣曲,剪征衣，亲手作。君身长短何须度，肥瘦定然不如昨。新衣为君裁，旧泪为君落，还将铜斗细熨灼。莫使衣上沾猩红，君见泪痕不肯著。,5
Yuan,永彝,题仲穆看云图,霭霭晴云拥碧峦，清分秋影落江干。何人冥坐长松下，苍翠满身生薄寒。,4
Yuan,宋克,其二,相别几多时，相思泪满衣。家贫经难久，世乱得书稀。作吏诚全拙，从军事亦非。乡心秋塞雁，尽日向南飞。,4
NanBei,张率,其九,遥夜忘寐起长叹。但望云中双飞翰。明月入牖风吹幔。终夜悠悠坐申旦。谁能知我心中乱。终然有怀岁方晏。,1
Tang,冲虚子,还丹口诀,叹羡巨江月影沈，金之主起见铅心。须当努力求仙诀，莫使蹉跎岁月深。,2
Ming,王伯稠,和韵,春风千里忆佳期，镜里空怜玉树姿。惊梦暗憎鹦鹉唤，避人偷寄伯劳词。月窥翠幌愁相语，花入珠帘恨自知。争信文园憔悴客，渐宽腰带鬓如丝。,5
Song,王舫,春日郊行次平野韵,楚泽凄凉笑屈原，行吟如在浣花川。风回别墅闻桐角，烟冷荒郊挂纸钱。麰麦正香田舍乐，茅柴初熟酒家连。锦囊收拾归来晚，踏月闲敲款段鞭。,3
Yuan,苟宗道,题申伯福游山图,圣贤初用心，出处固不苟。胡为慕万钟，胡为弃升斗。鹏鴳两逍遥，夷惠各有取。丈夫遇明时，立志期不朽。中有幸不幸，窃位徒可丑。申君阀阅子，绘作山林叟。推却簿书丛，便与麋鹿友。不醉河阳花，拟种彭泽柳。堂堂胡紫山，毅然为倡首。于今宰祀城，欲去尚掣肘。未得遂吾初，慎勿废官守。安知游山人，不是调元手。,4
Yuan,李好古,感皇恩,呀。他把那牙爪张开。头角轻抬。一会儿起波涛。一会儿摧山岳。一会儿捲江淮。变大呵乾坤中较窄。变小呵芥子𥚃藏埋。他可便能英勇。显神通。放狂乖。,4
Yuan,李思衍,华盖楼,三十六坊如掌平，长桥短艇水纵横。银河一道江连海，画障四围山绕城。老树烟云春绿暗，小楼帘幕晓红明。阴阴翠影谁家屋，梦觉草池莺一声。,4
Tang,不详,白蘋洲碧衣女子吟①,碧水色堪染，白莲香正浓。分飞俱有恨，此别几时逢。藕隐玲珑玉，花藏缥缈容。何当假双翼，声影暂相从。,2
Ming,王蒙,闲适二首 其一,绿杨堪系五湖舟，袖拂东风上小楼。晴树远浮青嶂出，春江晓带白云流。古今我爱陶元亮，乡里人称马少游。不负平生一杯酒，相逢花下醉时休。,5
Yuan,僧宗衍,秋兴,一别空山旧草亭，衣裳五见点秋萤。沙沈短艇馀菰米，苔卧长镵老茯苓。弱水蓬莱那可到，瞿塘滟滪不须经。归帆早晚吴波里，袅袅凉风望洞庭。,4
Ming,左杰,瑞麦歌（颂嘉靖二十八年恩县学东瑞麦）,卓哉后稷心怛恻，粒我蒸民赖尔极。儒官容与誇周颂，感激亦知勤稼穑。春杪甘霖应肃时，贝丘沃土悉含滋。泮池㳽㳽凝佳气，牟麦幪幪秀两岐。薰风鼓荡黄云结，披香正是朱明节。充箱栗栗庆丰年，荐熟浮浮翻玉屑。忆昔成王不敢康，三穗一茎信为祥。当今天子重农扈，明明上帝锡遐昌。君不见，朅去髦士富文史，恭承嘉运从兹始。定有异才际飞龙，出入蓬莱赓喜起。,5
Yuan,叶兰,卧病（二首录一）,卧对北窗晚，庭阴碧树凉。壮怀悲日短，老病觉年长。药裹新团剂，衣熏旧赐香。还思玉关道，矍铄看斜阳。,4
Qing,孔传莲,其二,依依奴婢路歧逢，涕泣推扶劝返踪。此处绝无娘姓氏，休教迟及五更钟。,6
Ming,叶春及,潘祁叔正叔沈汝清徐文仲携酒过访得林字,故人能载酒，秋色满枫林。三径因谁辟，千杯为尔深。城乌啼夕照，塞雁度寒砧。不惮归途远，应怜命驾心。,5
Song,万俟咏,三台 清明应制,见梨花初带夜月，海棠半含朝雨。内苑春、不禁过青门，御沟涨、潜通南浦。东风静、细柳垂金缕。望凤阙、非烟非雾。好时代、朝野多欢，遍九陌、太平箫鼓。乍莺儿百啭断续，燕子飞来飞去。近绿水、台榭映秋千，斗草聚、双双游女。饧香更、酒冷踏青路。会暗识、夭桃朱户。向晚骤、宝马雕鞍，醉襟惹、乱花飞絮。正轻寒轻暖漏永，半阴半晴云暮。禁火天、已是试新妆，岁华到、三分佳处。清明看、汉宫传蜡炬。散翠烟、飞入槐府。敛兵卫、阊阖门开，住传宣、又还休务。,3
NanBei,明少遐,诗,灯花寒不结。,1
Qing,王时翔,其九,半是含娇半是佣。宝钗欲堕翠鬟松。锦窝情态为谁浓。春浅花新招蛱蝶，夜寒香烬绣芙蓉。一弯愁思驻螺峰。,6
Song,太学生,池鸥,朝来池上有斯事，火急报教同舍知。昨夜雨馀春水满，白鸥飞下立多时。,3
Qing,王兆熙,史梦兰继室田太夫人九十大寿,亲称贤哲追陶母；子有文章越汉儒。,6
NanBei,吴均,送归曲,送子独南归，揽衣空闵默。关山昼欲暗，河冰夜向塞。燕至他人乡，雁云还谁国。寄子两行书，分明达济北。,1
Tang,王景中,风草不留霜,繁霜当永夜，寒草正惊风。飘素衰蘋末，流光晚蕙丛。悠扬方泛影，皎洁却飞空。不定离披际，难凝蘙荟中。低昂闲散质，肃杀想成功。独感玄晖咏，依依此夕同。,2
Ming,包圣,登岳阳楼,春城携伴共跻攀，极目风烟惨淡间。桂岭北来还有瘴，洞庭南上却无山。江通巴子三千里，云锁湘娥十二鬟。为语游人莫吹笛，潜龙渊在月波湾。,5
WeiJin,僧支遁,其三,靖一潜蓬庐，愔愔咏初九。广漠排林筱，流飙洒隙牖。从容遐想逸，采药登祟阜。崎岖升千寻，萧条临万亩。望山乐荣松，瞻泽哀素柳。解带长陵坡，婆娑清川右。泠风解烦怀，寒泉濯温手。寥寥神气畅，钦若盘春薮。达度冥三才，恍惚丧神偶。游观同隐丘，愧无连化肘。,0
Qing,王圣,冷水滩,白石苍苔护板扉，人家终日住清晖。二分翠竹三分水，时看蛮禽拍浪飞。,6
NanBei,萧统,咏山涛王戎诗二首 其一,山公弘识量，早厕竹林欢。聿来值英主，身游廊庙端。位隆五教职，才周五品官。为君翻已易，居臣良不难。,1
Yuan,吴炳,夏夜偶成 其一,有恨空凭槛，因凉独近楹。雨留枫树滴，波碎月池明。班女休题扇，缑山约弄笙。所怀今不见，钟鼓隔重城。,4
Ming,王应斗,其二,十日春将玉，琼花始一飞。朔风留后劲，暖气避残威。僵鸟魂犹夺，遗蝗息转微。万条欣点缀，寒谷正生辉。,5
Ming,王翰,夜宿洪塘舟中次刘子中韵,胜地标孤塔，遥津集百船。岸回孤屿火，风度隔村烟。树色迷芳渚，渔歌起暮天。客愁无处写，相对未成眠。,5
WeiJin,王济,诗,于显我王，缉乘斯民。俊明有德，严恭惟寅。,0
Ming,于谦,喜雪,冻迷鸳瓦冷，花簇凤城春。和气成三白，欢声洽万人。楼台失远近，草木动精神。丰稔何须卜，尧年瑞应频。,5
Ming,王在晋,岱岳 其一,丈人之峰高接天，芙蓉倒插凌苍烟。翠盘玉露满仙掌，洪炉金液开青莲。泰畤相传七十代，秦碑独立三千年。登封台上日亭午，我来欲控羲和鞭。,5
Ming,王问,郁林州,旧属苍梧郡，今通南海军。峒中风转恶，岭外气全分。怪蟒呼人姓，阴蛟吐瘴云。夷歌起樵牧，几度隔墟闻。,5
Tang,牛峤,其二,柳花飞处莺声急，晴街春色香车立。金凤小帘开，脸波和恨来。今宵求梦想，难到青楼上。赢得一场愁，鸳衾谁并头。,2
Song,王曾,其九,仙艾垂门绿，魂丝绕户长。,3
Yuan,毛直方,时秋积雨霁,酝酿丰年付老农，挽回凉信报诗翁。巫山久暗埋寒碧，湘水初明浴晚红。帘卷柳阴先得月，簟横梧影早嘘风。天公快我披云愿，万里乾坤一望中。,4
Yuan,甘瑾,送防秋将,玉帐秋风动，边尘飒飒惊。射雕轻汉将，牧马过秦城。白草交河道，清笳捕虏营。战装宜即换，已及早寒生。,4
NanBei,孔范,和陈主咏镜诗,虎贲愁兴日，龙镜览颜时。怀恩未得报，空叹发如丝。,1
Ming,王龙起,春醒,细雨春寒酒未醒，吟魂牢碌怨飘零。房空寂寂疏帘捲，杨柳花飞满画屏。,5
Yuan,孔文卿,鹊踏枝,我不合定存亡。列刀鎗。恁刬的定计铺谋。损害贤良。试打入天罗地网。待教俺九族遭殃。,4
Ming,方拱乾,舂声,在家愁闻砧，砧声为客衣。在客愁闻舂，舂声为客饥。舂本非恶声，客耳自凄其。砧声砧者苦，舂声闻者悲。此地尽为客，室家亦羁縻。遘此八月霜，稻粱同草衰。稗种贱独早，皮尽乃得糜。十斗舂一斛，家家急朝炊。两舂一口资，廿口将安资？夜长月色苦，冷淡无光辉。声声相断续，远近闻一时。悲馀转成喜，得食谅不迟。便作笙竽听，天风任尔吹。,5
Song,四明士子,上吴履斋,来则非邪抑是邪，缘堤何必更行沙。瑟当调处难胶柱，棋到危时见作家。公论有谁能著脚，事机至此转聱牙。不如叠嶂双溪下，行对青山坐看花。,3
Qing,于式枚,其五,杖策知何适，抽簪此暂留。白杨多废垒，青草又扁舟。将帅还燕蓟，风骚失应刘。无端人世感，江水日悠悠。,6
Yuan,周巽,其五,鹤去野亭空，松门傍湖水。扫雪坐荒苔，临风嗅寒蕊。折花兴何长，得句心自喜。把酒酬诗仙，山中白云起。,4
Song,方岳,其二,邂逅治聋酒，春风免破除。燕来双鬓雪，花覆一床书。野碓生茨草，山盂饱饭蔬。宰平无此手，自觉老怀纾。,3
WeiJin,吴隐之,酌贪泉赋诗,古人云此水，一歃怀千金。试使夷齐饮，终当不易心。,0
Song,鉴堂,菩萨蛮 其一 春,落花丛外风惊鹊。鹊惊风外丛花落。乡梦困时长。长时困梦乡。暮天江口渡。渡口江天暮。林远度栖禽。禽栖度远林。,3
Yuan,朱德润,和龚子敬先生游春韵,烹茶热旨酒，坐石得嘉宾。好鸟时鸣昼，幽花不放春。山遗今古事，诗著往来人。楚地龚夫子，诸生数问津。,4
WeiJin,庾阐,啸台,灵岩霞蔚，石室鳞构。青松标空，兰泉吐漏。茏荟可游，芳津可漱。元谷萧寥，鸣琴独奏。先生体之，寂坐幽岸。凝冰结朴，熙阳靡焕。潜真内全，飞荣外散。凌崖高啸，希风朗弹。道有冥废，运有昏消。达隐不岩，元迹不标。或曰先生，晦德逍遥。嵇子秀达，英风朗烈。道隽薰芳，鲜不玉折。兆动初萌，妙鉴奇绝。翘首青冥，仰想元哲。,0
Tang,朱千乘,早春霁后山庄即事,插槿未成篱，啼莺早已知。日长春霁后，风暖柳烟宜。席户门斜掩，渔舟钓直垂。久将松竹比，宁惧岁寒移。上药幽前圃，繁花压小枝。素琴延玩月，清渭酌临池。守道安疑老，专经数欲奇。若为裁二鬓，羞向镜中窥。,2
Ming,尹祥,次公州朴牧使江楼韵,江郡多形胜，临流更起楼。淡烟连牧笛，疏雨满渔舟。柳暗长洲远，花明曲岸幽。知君谋野穫，惯向此消忧。,5
Qing,方仁渊,其三 齐女墓,儿女千秋恨，诗人莫漫题。至今封赤土，犹说望青齐。日落江涛远，云归墓木低。我来春已晚，怕听子规啼。,6
Ming,王瓒,其二,钓得红鳞个个鲜，妻儿倒瓮醉灯前。人生有趣心长乐，不羡王侯食万钱。,5
Yuan,僧与恭,答赵子昂,犬不曾嗥鹤不飞，看山今日偶归迟。点灯吹雪照石壁，恐有玉川留赠诗。,4
Ming,方孔炤,天池寺文殊台,铁船欲渡石门晓，秋光何事閒云绕。忽然霁色送东林，影子莲花开未了。,5
Tang,毛文锡,其二,玉殿春浓花烂漫，簇神仙伴。罗裙窣地缕黄金，奏清音。酒阑歌罢两沈沈，一笑动君心。永愿作鸳鸯伴，恋情深。,2
Tang,佚名,夏日途中即事,何事镇驱驱，驰骖傍海隅。溪边论宿处，涧下指餐厨。万里山河异，千般物色殊。愁来竟不语，马上但长吁。,2
Qing,王洪,暮春独坐,寂寂柴门野水滨，那堪独坐对风尘。自惭白发长为客，未信青春不负人。莺啭祗怜怀友切，雁稀谁与寄书频。故乡一望沧波阔，幽梦无端入紫宸。,6
Ming,王逊,贺兰晴雪,贺兰西望矗长空，天界华夷势更雄。岩际云开青益显，峰头寒重白难融。清光绚玉冲虚素，秀色拖岚映夕红。胜概朔方真第一，徘徊把酒兴无穷。,5
Tang,敦煌作品,十二时,黄昏戌。智惠明灯闇中出。宫罗归舍藏德建，文殊方丈失铜钟。,2
Song,尹洙,其四 宪古,帝怀永图，治古是宪。四方守臣，惟屏惟翰。在昔艰难，弗惠训典。跨都连城，高牙以建。有土有民，肆乃征缮。以息以容，终焉叛涣。凡今帅臣，狃厥闻见。匪革乱原，曷清多难。帝告庶邦，式是典彝。元侯显父，戚臣宗支。正乃封圻，予一人是毗。凡曰附城，罔尔俾之。畜兵厚赋，靡尔得私。毋凶而国，作福作威。天子有命，畴敢不祗。子孙承承，唯万世规。,3
Song,丁世昌,次虞仲房司马送秋韵,自入秋光能几时，无端又赋别秋诗。夜长月冷虫鸣急，天阔风高雁过迟。三径黄花存旧节，半栏红叶堕残枝。往来毕竟乘除法，何用年年宋玉悲。,3
Yuan,宋禧,胡氏一鹤亭,一鹤归何晚，人间事已非。野亭留独立，海月照孤飞。落落新黄叶，萧萧旧缟衣。主人鸥梦远，对汝亦忘机。,4
Yuan,王祎,沛县,茫茫瞻旷野，稍稍见孤城。沙鸟树头没，夕阳波面明。歌风怀往迹，戴斗笑兹行。遥见京华道，犹须半月程。,4
Yuan,杜本,与赵子昂集䝨为寿,东观道家蓬莱山，神人来往乎其间。银钩势压蛟龙榜，玉佩声闻虎豹关。秋露满天濡绿发，晨光出海曜朱颜。金函更注长生箓，林下种菊巳斑斑。,4
Tang,成彦雄,村行,暧暧村烟暮，牧童出深坞。骑牛不顾人，吹笛寻山去。,2
Tang,僧匡白,题东林二首 其一,东林佳景一何长，兰蕙生多地亦香。堪叹世人来不得，便随云树老何妨。倚天苍翠晴当户，落石潺湲夜绕廊。到此秪除重结社，自馀閒事莫思量。,2
Tang,伏牛上人,其三,伤嗟造蜜蜂，忙忙采花蕊。接翼入芳丛，分头傍烟水。抱蕊唼香滋，寻花恋春饵。驱驰如有萦，盘旋若遭魅。蹭蹬遇丝罗，飘零喂蝼蚁。才能翅翼成，方始窠巢备。恶人把火烧，哀鸣树中死。蜜是他人将，美是他人美。虚忙百草头，于身有何利。世有少智人，与此恰相似。只缘贪爱牵，几度虚沈坠。百岁处浮生，十年作童稚。一半悲与愁，一半病与悴。除折算将来，能得几多子。更将有漏身，自翳无生理。永不见如来，都缘开眼睡。蜜蜂蜜蜂休役役，空哉终是他人吃。世人世人不要贪，留富他人有何益。,2
Ming,叶槩,送高苑教谕万宗海考满之京,送别金台去，迢遥路几千。山青钟阜雨，草绿蓟门烟。行李惟双剑，清风祗一毡。铨曹如有待，允矣莫迟延。,5
Qing,方登峄,霜迟乐,七月不落霜，卜魁城边糜子黄。八月霜不落，千夫下田总欢乐。官田刈谷载满车，官兵急公先完租。毳帐牛车十日路，驱向城中易茶布。和茶煮谷布裁衣，卒岁不忧寒与饥。人人尽乐霜迟好，荞麦沙田收更早。但愿年年不出兵，官兵皆作农夫老。,6
Yuan,王鼎,文如锦,病恹恹。柔肠九曲閒愁占。精神绝尽，情绪不忺。茶饭减。闷愁添。宝钏松，罗裙掩。翠淡峨眉，红消杏脸。愁在眼底，人在心上，恨在眉尖。对妆奁。新来瘦却，旧时娇艳。空攧金莲搓玉纤。贩茶客船，做了搬愁旅店。谁人不道，何人不𠶧。娘意悭，恩情险。两行痛泪，千点万点。读书人窘，贩茶客富，爱钱娘严。不中黏。准了书箱，当了琴剑。我待甘心守秀士挨齑盐。忍寒忍饥无厌。娘爱他三五文业钱，把女送入万丈坑堑。想才郎于俺话儿甜。意悬悬一点心常欠。影儿般不离左右，罪人也似镇常拘钳。,4
Yuan,李存,挽张继道三首 其一,此老忽不起，凄其箬岭云。田庐今益大，诗礼昔双闻。宰木宜无憾，庭兰剩有薰。碑铭千古事，况得翰林文。,4
Tang,缺名一,五言白话诗 其一,村头语户主，乡头无处得。在县用纸多，从吾相便贷。我命自贫穷，独辨不可得。合村看我面，此度必须得。后衙空手去，定是搦你勒。,2
Qing,王顼龄,宝珠洞,济胜芒鞋健，穷幽古洞探。奇松穿石罅，绝壁插精蓝。钟鼓诸天静，风云半岭含。萧然尘世外，应愧此瞿昙。,6
Qing,王安修,西风岭,暮色上西岭，苍然满平楚。落照四山昏，天阙翠可睹。楼阁郁参差，岚气翳复吐。云外度钟声，烟中识樵语。回首窅茫茫，江流自终古。,6
Ming,王褒,送陈校官之溧阳,春归残腊里，行色在孤舟。山入毗陵翠，河经溧水流。青毡寒榻共，绛帐夜灯留。时雨诸生望，休过太白楼。,5
Tang,浩虚舟,解议围赋（以词理精通释然自溃为韵）,王子猷之延宾暇时。偶切磋于经史。遂交战于言词。出奇而彼力方壮。向敌而吾矛莫持。阻辩口而不通。去来都绝。闭赤城之深固。中外生疑。既而谢妇侧聆。翠帷潜至。察攻讨之馀势。知胜败之有自。情甲遂辟。纵堂上之奇兵。灵府忽开。出身中之利器。是用自伐。期乎不争。因渔猎之近习。得筹谋之至精。纵吟啸为鼓鼙之雄。倍增其勇。察颜色为风云之候。暗识其情。然后以德而攻。当无向背。迎心石以奔北。望词锋而乱溃。一来一往。环回于文苑之间。或否或臧。蹂躏于儒林之内。巳而容势相悬。抵摧莫前。击触而刚肠已折。交侵而锐气难全。去不可逃。顾咽喉之绝矣。败无相救。觉唇齿之茫然。观夫忠甲不免。德藩何益。望风而坚劲不保。挫气而秉持尽释。俄执讯于折角。将犒师于重席。验运输而经笥不穷。察包裹而智囊犹积。是以捍格斯辟。书文必同。逆无不服。滞无不通。义橹罢持。倒载于德车之上。仁宝悉获。横行于王道之中。故得学海长清。言雠不起。百家咸凑其轨辙。六籍各分其疆理。是使孤陋寡闻之徒。永愿服膺而已。,2
Qing,丁清度,芙蓉岭晓行,雨雪喜初晴，肩舆向晓行。涧流残月落，烟散远风平。寒气侵人骨，山光弄鸟声。江湾看渐近，指点婺源城。,6
Yuan,耶律楚材,和李世荣韵,异同谁足据，俯仰且随缘。居士难联句，梅轩却解禅。无云皆皓月，何处不青天。话到忘言处，迢迢夜不眠。,4
Song,淳藏主,其三,自笑疏狂同拾得，谁知痴钝若南泉。几回食饱游山倦，只么和衣到处眠。,3
WeiJin,曹植,浮萍篇,浮萍寄清水，随风东西流。结发辞严亲，来为君子仇。恪勤在朝夕，无端获罪尤。在昔蒙恩惠，和乐如瑟琴。何意今摧颓，旷若商与参。茱萸自有芳，不若桂与兰。新人虽可爱，无若故所欢。行云有返期，君恩傥中还。慊慊仰天叹，愁心将何愬。日月不恒处，人生忽若寓。悲风来入怀，泪下如垂露。发箧造裳衣，裁缝纨与素。,0
Ming,王懋明,同鸿山公过思闲草堂,黄叶满村巷，幽人成隐居。水田禾刈后，家瓮酒香初。地僻鸟群逸，天寒山翠疏。衡门笑语罢，新月映前墟。,5
Tang,于季子,咏项羽,北伐虽全赵，东归不王秦。空歌拔山力，羞作渡江人。,2
NanBei,颜测,山石榴赋,风触枝而翻花，雨淋条而殒芬，环青轩而燧列，绕翠波而星分。视栖翡之失荣，顾雕霞之无文。,1
Qing,王式丹,和《梦西陂秋日》韵 其一,一梦秋陂记碧波，低徊小拍石流歌。南和莫便怀归切，赋就梅花岁月多。,6
Ming,王廷相,下蔡,跃马蒙城道，飞津下蔡洲。江湖行役远，天地此身浮。淝水寒烟积，淮山丛桂秋。昔人俱寂寞，临眺迥生愁。,5
Qing,王刚,其三,蓬山寂寞隔江尘，孤独园中悟旧因。辛苦前身罗汉果，今生剩得两诗人。,6
Yuan,史迁,漫兴四首 其一,贫居村坞长无事，谁复能过野老家。只有春风太情重，小桃深巷也开花。,4
Ming,尤侗,送李子德检讨归养 其一,高卧荆山三十年，朅来待诏赋《甘泉》。身依北阙君门下，梦绕西京亲舍边。抗疏遽辞彤管侍，归田仍赐彩衣旋。闲居频向燕台望，阊阖云深隔九天。,5
WeiJin,萧翊,天目山碑铭,于维天目，信不高矣。到岳霞上，标峰雾里。,0
Ming,方孔炤,一鸣示儿,焦明生三雏，凭虚振其羽。一雏巢阿阁，一雏罹网罟。一雏能高飞，下视叹苞栩。黄雀谢少年，青鸟报阿母。凤凰来见稀，一鸣遂千古。,5
Ming,王元凤,湖心亭,湖波潋滟漾晴晖，舣䑲中流挹翠微。荷芰香浓薰客座，鸥凫浪暖狎渔矶。筵前采色分曹卜，花下瑶觞隔席飞。四顾山光如镜里，陶然既醉且忘归。,5
NanBei,温子升,相国清河王挽歌,高门讵改辙，曲沼尚馀波。何言吹楼下，翻成薤露歌。,1
Song,释慧日,偶书,折脚铛儿谩自煨，饭馀长是坐堆堆。一从近日生涯拙，百鸟衔华去不来。,3
Tang,王勃,对酒春园作,投簪下山阁，携酒对河梁。狭水牵长镜，高花送断香。繁莺歌似曲，疏蝶舞成行。自然催一醉，非但阅年光。,2
Tang,伍乔,闻杜牧赴阙,旧隐匡庐一草堂，今闻携策谒吾皇。峡云难卷从龙势，古剑终腾出土光。开翅定期归碧落，濯缨宁肯问沧浪。他时得意交知仰，莫忘裁诗寄钓乡。,2
Qing,王寿搏,挽张之洞联,五百年嵩岳钟灵，为皋夔、为伊旦，元老勋猷，没而不朽；数十载甄陶后学，如泰山、如北斗，神仙福泽，生有自来。,6
WeiJin,曹睿,豫章行,于斯诚微物，能不怀伤悴。,0
WeiJin,麋元,诗,苍苍陵上柏，参差列成行。童童安石榴，列生神道傍。,0
NanBei,谢灵运,富春渚诗,宵济渔浦潭，旦及富春郭。定山缅云雾，赤亭无淹薄。溯流触惊急，临圻阻参错。亮乏伯昏分，险过吕梁壑。荐至宜便习，兼山贵止托。平生协幽期，沦踬困微弱。久露干禄请，始果远游诺。宿心渐申写，万事俱零落。怀抱既昭旷，外物徒龙蠖。,1
Yuan,何景福,桐江怀古,合江亭下买舟行，击楫中流万古情。严子台高烟树暗，桐君塔映浪花明。英雄不并青山在，时事还随红日生。我欲远寻方外诀，白云深处石桥横。,4
Yuan,阿鲁威,双调 河伯,激王侯四起冲风，望鱼屋鳞鳞，贝阙珠宫。两驾骖螭，桂旗荷盖，浩荡西东。试回首兮昆仑道中，问江皋兮谁集芙蓉。唤起丰隆，先逐鼋鼍，后驭蛟龙。,4
Yuan,吴龙翰,其三,闭门逃俗客，携酒过禅关。灶古茶烟断，碑残雨藓瘢。秋僧行影瘦，夜鹤病翎寒。片月随人到，孤琴对佛弹。,4
NanBei,萧赜,估客乐,昔经樊邓役，阻潮梅根渚。感忆追往事，意满辞不叙。,1
Ming,丁鹤年,赠李仙姑,何年萼绿华，来降地仙家。花拥青鸾节，香随白鹿车。清辉回雪月，玄想结云霞。不赴瑶池宴，桃开几度花。,5
Tang,李世民,咏雨,罩云飘远岫，喷雨泛长河。低飞昏岭腹，斜足洒岩阿。泫丛珠缔叶，起溜镜图波。濛柳添丝密，含吹织空罗。,2
Song,毛达,题靖节祠堂①,地僻柴桑古，人亡松菊存。不如彭泽吏，归去有田园。,3
Tang,僧文益,华严六相义颂,华严六相义，同中还有异。异若异于同，全非诸佛意。诸佛意总别，何曾有同异。男子身中入定时，女子身中不留意。不留意，绝名字，万象明明无理事。,2
Qing,尹推,甲辰元夜。陪伯氏。会再从弟天宇（拄），从弟国材（抡），种百（播）于净寺,对坐耽情话，疲来暂枕肱。不知深入夜，惟觉屡添灯。醉酒思寒水，开窗唤宿僧。人生此可乐，后会定连仍。,6
Qing,丁健,九日拟游张家寺阻雨不果集桂堂作,古寺南湖上，西风酿水寒。水田秋破碎，野树暮团圞。细路妨游屐，虚堂展食单。相将弄篱菊，亦足助清欢。,6
Tang,宋之问,奉和圣制闰九月九日登庄严总持二寺阁,闰月再重阳，仙舆历宝坊。帝歌云稍白，御酒菊犹黄。风铎喧行漏，天花拂舞行。豫游多景福，梵宇日生光。,2
Tang,皮日休,奉和添酒中六咏 其三 酒瓮,坚净不苦窳，陶于醉封疆。临溪刷旧痕，隔屋闻新香。移来近曲室，倒处临糟床。所嗟无比邻，余亦能偷尝。,2
Ming,丁奉,对山,世事年年流水去，门前日日好山来。东君更自添烦恼，春冷梅花苦不开。,5
Yuan,栯堂,其五,乱山叠碧几重重，残日晴霞半映红。事有废兴秦失鹿，物无得丧楚亡弓。虚名终日雪填井，幻景百年绳系风。转忆天台松树下，倚看瀑布石桥东。,4
Qing,丁彦和,清平乐,小窗莺语，似说春将去。云节飙轮无觅处，但见一庭红雨。杜鹃何事频催，韶年一去难追。留得馀芳数点，还凭燕子衔来。,6
Tang,李茂复,马上有见,行尽疏林见小桥，绿杨深处有红蕉。无端眼界无分别，安置心头不肯销。,2
Ming,王士性,罗汉洞,大壑浑无底，青山到处逢。连冈抱曲涧，片片削芙蓉。月冷时窥虎，云深尚蛰龙。洞门落回飙，隔浦闻清钟。束炬达蓝渡，百里藏仙踪。欲问桃花津，仙源杳无从。惟馀涧下水，迟日照溶溶。,5
Song,丘浚,题圣果寺介亭诗,金商肃肃淬龙渊，白晓挥开东北天。天孙引下翡翠烟，层层堆列参井边。便于裸壤蟠危巅，城雉岧峣暗接连。地祇欲誇融结权，藓花斸破蛰虫迁。皮刳骨露判混元，一支一节相贯穿。洞庭波浪彻底乾，驱来不用暴秦鞭。大者臲尯下腾骞，尊卑序立鸿雁联。欲觐曜宝礼法专，貘豹甝虎竞差肩。禀命踧蹜未敢前，精神张王腰挛拳。霸臣纳土穷海堧，怪状埋没几百年。中和有美既争先，磷磷丹漆排雕椽。太守择之继曩贤，念此嵌空清且坚。遽于峭绝创墀轩，名之以介非徒然。介是长男变初世，六二爻辞蕴深秘。重门待暴乃其卦，未兆未萌堪畏避。公性中正仍尽瘁，悔吝何忧忧道义。道义兴行皇纲备，乃是择之之本志。平湖巨浸六幕宽，此时非独图宴憙。暑月芙蓉秋月涛，截断风光千百里。鹏云沆瀣南北透，离朱瞪目旷倾耳。料公岂恋苇苕地，才业施为自兹始。或借前箸或赤箠，式遏蛮戎顺文轨。炎上润下火兼水，无燥无烈无圮毁。张衡巧制尘灰累，八虬困睡金丸止。劝公速为苍生起，起辅垂裳圣天子。永永勋庸辉信史，此亭万古镇星纪。,3
Qing,王志翰,五佛顶,奇峰峭立欲摩天，一径崎岖入渺然。僧榻暂眠身似蝶，飘飘还欲上高巅。,6
Tang,曲信陵,长安道,朱门映绿杨，双阙抵通庄。玉佩声逾远，红尘犹自香。,2
Tang,王元,句,江城卖药常将鹤，古寺看碑不下驴。,2
Tang,蜀宫群仙,后土夫人,偶引群仙到世间，熏风殿里醉华筵。等闲贪赏不归去，愁杀韦郎一觉眠。,2
Ming,王锡爵,南歌子 游仙词,月色依微照，云光浅淡流。捲帘同上最高楼，试看海天万里、好清秋。酌酒金螺小，调笙玉指柔。更深鹤背冷飕飕，劝我今朝且住、莫归休。,5
Yuan,孟汉卿,刮地风,悬望妻儿音信杳。急煎煎心痒难揉。云：我出庙门望一望波。唱：我这𥚃慢腾腾行出灵神庙。举目偷瞧。我与你恰下涩道。立在檐梢。觉昏沈刚挣揣把门倚靠。我则道十分紧闭着。原来是不插拴牢。靠着时呀的门开了。滴留扑仰剌义吃一交。,4
Tang,于季子,早春洛阳荅杜审言（一本早春下有代字）,梓泽年光往复来，杜霸游人去不回。若非载笔登麟阁，定是吹箫伴凤台。路傍桃李花犹嫩，波上芙蕖叶未开。分明寄语长安道，莫教留滞洛阳才。,2
Yuan,岳瑜,水调歌头,风清玉蟾莹，霜薄翠鸾愁。夜深羽衣一曲，如在月宫游。色占名园琪树，香动仙岩贝阙，携手正宜秋。登科当小试，私语更低头。赤栏桥，金粟影，绣帘钩。荷花六郎模样，消得一风流。遗落文昌籍姓，重叠太妃名字，声价满神州。贮君鸳鸯阁，期我凤凰楼。,4
Tang,僧栖蟾,游边,边云四顾浓，饥马嗅枯丛。万里八九月，一身西北风。偷营天正黑，战地雪多红。昨夜东归梦，桃花煖色中。,2
Yuan,甘立,贾治安骑驴图,西风乌帽鬓毵毵，拂袖长吟倚暮酣。得句不冲京兆尹，蹇驴行遍大江南。,4
Yuan,叶可权,其四 钓鱼清风,老翁扁舟弄明月，洲渚无人鸟飞绝。清风凛凛醒醉魂，华发萧萧吹白雪。白鱼如玉芦花飞，白浪万顷堆琉璃。云台旧业付流水，一声长啸苍苔矶。,4
Tang,李嘉祐,送房明府罢长宁令湖州客舍,君为万里宰，恩及五湖人。未满先求退，归闲不厌贫。远峰晴更近，残柳雨还新。要自趋丹陛，明年鸡树亲。,2
Yuan,周老山,平山永旴,人住桃源意自春，蓬莱弱水渺无尘。拟随陶令寻归路，却讶庞公肯入城。水吊晋题应有句，碑扪唐刻岂无情。太原渔者无劳问，尽识神仙真姓名。,4
Ming,丘遂,江上杂诗,竹筏归从柳外汀，鸬鹚队队晚风腥。渔师不避豆花雨，翻脱蓑衣覆酒瓶。,5
Ming,于范,浣溪沙 有忆,月掩风蒲江岸虚。棹歌何处小凉馀。故园人在翠纱厨。好酒那消三楚梦，离心谁寄九秋书。夜深清露竹梢初。,5
Qing,方体,次韵荅阮芸台学使（元）柬招即往历下之什,千年伏郑面重开，湖上名流宴集催。绛帐笙歌休散歇，使君今抱壁书来。,6
NanBei,庾徽之,昭君辞,联雪隐天山，崩风荡河澳。朔障裂寒笳，冰原嘶代𩢰。,1
Ming,方太古,寒食,春光二月忽三月，天气单衣又夹衣。树树梨花相斗发，家家燕子欲偷飞。客怀不惯逢寒食，世路还堪住翠微。溪上柳条新弄碧，软风晴日待侬归。,5
Qing,于源,题郭止亭寒香书屋勘印图 其一,汉家玉玺已飞烟，陵树长安望渺然。剩有累累数方印，一齐清泪滴铜仙。,6
Tang,王铉,句,雨似随车至，云疑逐盖飞。,2
WeiJin,潘尼,长至诗,浑仪赋四气，玉衡运招摇。灵晷修期夕，日南始今朝。,0
Ming,支高,梅道人墓,徘徊宿草下荒墟，一代风流更莫如。海内于今重高士，千金不惜换图书。,5
Yuan,栯堂,其四,自是不閒閒便得，矜功负气总徒劳。乾坤不换蜩双翼，泰华何殊牛一毛。揭石出潭秋水怒，捲茆落地晚风号。满头白发干时政，谩说商山四皓高。,4
Yuan,林景熙,桐角,田家无律吕，声寄始华桐。碧卷春风老，清吹野水空。客心寒食后，牛背夕阳中。不惹梅花恨，年年送落红。,4
Ming,王称,寻郑道士坐清晖阁,吟秋入翠微，高阁坐清晖。鸿宝传真诀，清斋话息机。涧云生野屐，山雨拂尘衣。自是支离久，依方早有归。,5
Qing,方登峄,秦女休行（自注：女报仇也，女秦人，名休。）,一尺髻，三尺刀。仇人头，在女腰。渭水深，华山高。血风腥，天冥冥，手提髑髅气峥嵘。法吏执之付以理，女欲报仇，先办一死。后来又有庞娥亲，千古英雄在女子。,6
Yuan,王晔,煞尾,则怕我到家来有危有难如何躲。我劝你所作依公莫太过。投至得到我根前问个定夺。讨个提掇。决个死活。哎。周公徕你便有灵验的阴阳敢可也近不的我下。,4
WeiJin,张望,蜡除诗,玄灵告稔谢，青龙驾拂轸。鲜冰迎流结，凝霤垂檐霣。人欣八蜡畅，讵知岁聿尽。,0
Tang,僧灵澈,句,松树有死枝，冢上唯莓苔。石门无人入，古木花不开。绿竹岁寒在，故人衰老多。月色静中见，泉声深处闻。古观茅山下，诸峰欲曙时。真人是黄子，玉堂生紫芝。禅门至六祖，衣钵无人得。古墓碑表折，荒垄松柏稀。秋深知气正，家近觉山寒。山僧不记重阳日，因见茱萸忆去年。今非古狱下，莫向斗边看。海月生残夜，江春入暮年。窗风枯砚水，山雨慢琴弦。,2
Yuan,吴昌龄,鹊踏枝,则见他不惺憽。假朦胧。却待要拄眼睁睛。觅迹寻踪。莫非他锦阵花营。不曾厮共。险教咱风月无功。,4
Tang,嵩岳诸仙,其六,五十馀年四海清，自亲丹药得长生。若言尽是仙桃力，看取神仙簿上名。,2
Qing,尹拯,次韵,既已为官去，何能似卧庐。犹胜有济物，不必每怀居。处事尤须慎，操心更莫疏。一朝如不乐，便可命巾车。,6
Yuan,尚野,渊明归来图,羲皇上人乡里儿，田园将芜非所思。楚声虽托绝怨怼，高情千古归来辞。归来忽复河山移，忠愤意切语益微。白云遥遥望不极，东篱旧菊西山薇。夷齐奚疑怨耶非，况乃貌此遗世姿。文行圭璧照方册，飘然髣髴空同时。子云拟圣诸儒讥，法言美新吾谁欺。考亭夫子春秋笔，昭然晋室日星垂。,4
Qing,尤怡,杂感 其一,春至阳气动，轻雷殷方鼓。晴川泛朝光，草树沐新雨。农人负耒出，操作及童竖。有生宁不劳，俯仰各有取。曰余本拙懒，逝将事农圃。所急在治生，岂伊慕高古。贫贱惜筋力，忧伤亦何补。,6
Yuan,石盏德玉,仙吕点绛唇,朝来个雨过郊原。早荡出晴光一片。东风软。万卉争妍山色青螺浅。,4
Yuan,林谏,送侄南归,清秋送侄出都门，别泪临风堕酒尊。在客岂无乡井念，为官肯负国朝恩。鹡鸰飞疾家偏远，鸿雁行稀目欲昏。独上居庸最高处，回头一望一销魂。,4
Ming,王樵,其二,王陵生自戆，李广数偏奇。身世随蝴蝶，行藏学鷾鸸。功名燕赵地，岁月圣明时。勿起沧洲念，加餐慰我思。,5
NanBei,江革,赠何记室联句不成诗,龙鳞无复彩，凤翅于兹铩。畴昔似翩翩，今辰何乙乙。,1
NanBei,裴子野,卧疾赋,旅闻禁以永久，迫衰老而殷忧，无筋力以为礼，聊卧疾以来休。是时冻雨洒尘，凉阴满室，风索索而傍起，云霏霏而四密。尔乃高歌莫和，旨酒时倾。洗然尚想，何虑何营。,1
Song,孔盖,开禧丁卯制置使叶宝文团结淮西山水寨四十七处绘图见示,专阃威名仰四驰，韬钤秘钥快图披。守江不若守淮险，御敌何如料敌奇。棋墅无惊惟太傅，风寒能护是良医。投鞭那有流堪断，屹立长城报主知。,3
Song,丘崇,其八 钓矶,清溪转回环，石矶俯深碧。公来坐忘归，此意白云识。,3
WeiJin,曹丕,孟津诗,良辰启初节，高会构欢娱。通天拂景云，俯临四达衢。羽爵浮象樽，珍膳盈豆区。清歌发妙曲，乐正奏笙竽。曜灵忽西迈，炎景继望舒。翊日浮黄河，长驱旋邺都。,0
Song,王随,省分箴,夕晦昼明，乾动坤静。物禀乎性，人赋于命。贵贱贤愚，寿夭衰盛。谅夫自然，冥数潜定。蕙生数寸，松高百尺。水润火炎，轮曲辕直。或金或锡，或玉或石。荼苦荠甘，乌黔鹭白。性不可易，体不可移。揠苗则悴，续凫乃悲。巢者罔穴，泳者宁驰。竹柏寒茂，桐柳秋衰。阙里泣麟，传岩肖象。冯衍空归，千秋骤相。健羡勿用，止足可尚。处顺安时，吉禄长享。,3
Yuan,汪炎昶,壬辰冬识孙元京于郡城剧谈甚得因约余至其家已而不果明年春早闻已下世哭以诗,屈指惊前辈，春来倍感伤。斯文虽未坠，此老复云亡。更觉新诗重，逾思别话长。相知谁遣晚，旧约堕苍茫。,4
Ming,王醇,残漏,层户昨已闭，丁丁何到兹。最难酒醒际，正在烛残时。斜月不肯落，远风非与期。东征几家妇，惜梦有余思。,5
Tang,丁仙芝,其二,发向横塘口，船开值急流。知郎旧时意，且请拢船头。,2
Song,王齐愈,菩萨蛮 其一 戏成六首,玉肌香衬冰丝縠。縠丝冰衬香肌玉。纤指拂眉尖。尖眉拂指纤。巧裁罗袜小。小袜罗裁巧。移步看尘飞。飞尘看步移。,3
Tang,僧灵一,再还宜丰寺,再寻招隐地，重会息心期。樵客问归日，山僧记别时。野云阴远甸，秋雨涨前陂。勿谓探形胜，吾今不好奇。,2
Ming,王讴,登燕昭故台骋望,宣武门东春日昏，登临病眼尚乾坤。废台荒草王孙赋，流水空山蜀帝魂。万里风云还北极，千年战伐此中原。浮名今古堪垂泪，底事弦歌有故园。,5
WeiJin,杨羲,云林与众真吟诗十一首 其一,驾欻敖八虚，回宴东华房。阿母延轩观，朗啸蹑灵风。我为有待来，故乃越沧浪。,0
Yuan,宋褧,太学生刘君定挽诗二首（君定西域人延祐七年中大都乡试是岁冬客死京师其父母时在浙西蔡思庸字有道陈可久字宗得皆胄子之翘楚者是岁并亡故及之） 其一,岁暮当风雪，乔松偃涧阿。丰仪思蕴藉，文采失中和。前日阳春曲，今朝薤露歌。天高鬼神恶，此世定如何。,4
Qing,尹琼华,花非花 雨花,雾濛濛，丝缕缕。密还疏，来复去。行人莫怪断轻魂，小庭也酿愁无数。,6
Yuan,王沂,送达兼善佥宪河南,袖有新封事，囊无旧赐金。兔园司马赋，魏阙子牟心。秋菊谁同采，燕鸿好寄音。故人如问我，为诵白头吟。,4
Qing,孔继鑅,其三,君居阻远市，相望城西东。我屋亦逆旅，一一身如蓬。良宵君我过，暗户开东风。买酒对明月，形影高天中。月落秉烛语，外惬无藏衷。君耳通我心，谁谓聋无聪？清夜阅太古，远寺多霜钟。,6
Qing,文点,渡江,青山如故人，江水似美酒。今日重相逢，把酒对良友。,6
Yuan,王圭,送李廉使之荆南二首 其一,火落金天爽气浮，澄江练净引仙舟。霜威此去清三楚，霖雨行看遍九州。银汉星槎当好夜，渚宫烟树正高秋。熙朝图任须元老，未许周南此滞留。,4
Yuan,李道纯,其七,静抱无名朴，尘情了不侵。汞铅镕作粉，瓦砾变成金。觌见羲黄面，参同释老心。顿空超实际，无古亦无今。,4
Qing,方观承,大父遣赴奉天 其一,重闱倚衰白，我行将何之。寻常未易别，况乃天之涯。饥寒驱冷铗，汗漫无家归。生计在干人，得失难预持。敝裘支冻骨，膻酪充路饥。辛苦付前途，孤踪行李微。回首望朔风，泪眼垂冰丝。翻笑穷途泣，一身何多悲。,6
Yuan,沈右,次韵叔方先生兼简伯行敬初二首 其一,忆昔陪二子，吟啸野亭中。风急江花白，霜晴木叶红。去留身若寄，陶写兴无穷。更喜陈夫子，幽寻讶许同。,4
Song,王初,早春咏雪,句芒宫树已先开，珠蕊琼花斗剪裁。散作上林今夜雪，送教春色一时来。,3
Ming,王洪,奉和胡学士光大侍从游万岁山诗韵十首 其一,莺啼紫殿风，春暖万花红。绿树连秦塞，青山绕汉宫。旌旗移晓屿，歌吹落晴空。回首都城望，云烟杳霭中。,5
Song,孔夷,其二,楼影摇波到碧空，拒霜无数隔堤红。只应明夜关山月，怜我相思不寐中。,3
Ming,大方,登陉州回山,回山楼观拥烟霞，即是瑶池阿母家。万里不来青鸟使，千年空老碧桃花。汉朝天子求丹药，瀛海神仙望翠华。欲问安期杳何许，沧溟清浅几桑麻？,5
Ming,尹守衡,春日大驾出幸海子,羽猎遨游处，春风遍地生。乐随仙仗转，人逐御香行。一发双雕落，三驱百兽惊。五云看缥缈，时傍衮衣明。,5
Ming,王猷,其三,九十春邀一日閒，与君聊此共跻扳。层城睥睨多临海，村落萧条但向山。醉墨客书苍壁上，采茶人笑白云閒。清商爱听泉声聒，月上丛林未拟还。,5
NanBei,僧达摩,谶 其一,路行跨水复逢羊，独自恓恓暗渡江。日下可怜双象马，两株懒桂久昌昌。,1
Yuan,王旭,游山林寺,石径俯云壑，竹林开幽境。寺古僧徒稀，山深岚气冷。待游未终兴，红日忽倒影。曳杖披暝烟，长歌下前岭。,4
Ming,王佑,过临皋驿赋简胡子祺,晚凉官驿过临皋，访古遥瞻赤壁高。粉堞浮云生暝色，长江明月照秋毫。洞箫吹落王乔舄，宫锦裁成太白袍。便好与君沽美酒，中流击楫酬英豪。,5
Tang,岑参,敬酬李判官使院即事见呈,公府日无事，吾徒只是闲。草根侵柱础，苔色上门关。饮砚时见鸟，卷帘晴对山。新诗吟未足，昨夜梦东还。,2
WeiJin,胡综,黄龙大牙赋,乾坤肇立，三才是生。狼孤垂象，实惟兵精。圣人观法，是效是营。始作器械，爰求厥成。黄、农创代，拓定皇基。上顺天心，下息民灾。高辛诛共，舜征有苗。启有甘师，汤有鸣条。周之牧野，汉之垓下。靡不由兵，克定厥绪。明明大吴，实天生德。神武是经，惟皇之极。乃自在昔，黄、虞是祖。越历五代，继世在下。应期受命，发迹南土。将恢大繇，革我区夏。乃律天时，制为神军。取象太一，五将三门。疾则如电，迟则如云。进止有度，约而不烦。四灵既布，黄龙处中。周制日月，实曰太常。桀然特立，六军所望。仙人在上，鉴观四方。神实使之，为国休祥。军欲转向，黄龙先移。金鼓不鸣，寂然变施。暗谟若神，可谓秘奇。在昔周室，赤鸟衔书。今也大吴，黄龙吐符。合契河洛，动与道俱。天赞人和，佥曰惟休。,0
Ming,王应斗,中秋晨起侍见进桂一枝插于短发笑而咏之,折桂当年事，簪花此日因。仅馀千里志，空老六朝身。时会有今昔，物华无故新。又欣轮满夜，同醉庾楼人。,5
Qing,王图炳,渡江,云自孤飞月自明，蒲帆十幅剪江行。君听浊浪金焦外，淘尽英雄是此声。,6
Qing,方觐,送正观,三年不见故山秋，一枕西风万里愁。已识关中迁大姓，谁知天际有归舟。飘零节候惊黄叶，浩荡烟波想白鸥。行到江南堪下泪，暮云衰草满汀洲。,6
NanBei,张正见,临高台,层台迩清汉，出迥驾重棼。飞栋临黄鹤，高窗度白云。风前朱幌色，霞处绮疏分。此中多怨曲，地远讵能闻。,1
Tang,于邵,降诞颂,甲观画堂。绕枢神光。十月良日。降生我皇。焜殊祥兮。缵武继文。时惟圣勋。格苗戡黎。为天下君。望如云兮。苍苍海隅。达我天衢。七戎蠢狄。西歼北徂。外无虞兮。白翟遐通。嘉禾荐丰。两树连理。五云飞空。归大同兮。金阙峨峨。清晨伊何。万国筐篚。千门咏歌。歆太和兮。舜膳以甘。尧尊以酣。诞弥之朔。旬而有三。湛恩覃兮。南山于前。北辰于天。臣某献寿。维亿万年。象帝先兮。,2
Tang,李白,口号赠徵君鸿（此公时被徵）,陶令辞彭泽，梁鸿入会稽。我寻高士传，君与古人齐。云卧留丹壑，天书降紫泥。不知杨伯起，早晚向关西。,2
Qing,王会厘,挽张之洞联,忆昔年督学楚中，昆季受知，同是人沾化雨；慨此日入参枢密，安慰定计，忽惊天陨台星。,6
Song,冉木,月岩铭,黔为古郡，地居极边。倅治倚山，其山刺天。曰有月岩，古老相传。视事累月，遍求茫然。疏浚沟渠，巨石中填。起掘视之，形状巑岏。中逗一穴，透明而圆。顶如秋月，翳绝云烟。旁辅三隙，如星之联。拂拭细顾，古识存焉。爰命仆人，挽置座前。乘以层石，映以湾泉。日对其閒，卷舒简编。凡物遭遇，皆有因缘。高岸陵谷，知几变迁。惟我月岩，存千万年。皇宋嘉定癸未秋，承议郎、通判军州事冉木震父铭，男汉宾书。,3
Yuan,朱德润,十四日泊安陵,广川六百里，驿道上皇州。紫极星辰近，黄河日夜流。村明深夕火，滩泊过年舟。明发乘车去，逢人说浪游。,4
Ming,毛莹,其二 题周安石所图醉汉,脱帽何妨。后先栗里，伯仲高阳。万事惟拚，百钱可办，痛饮千觞。浊醪扑鼻生香。尽四大、堪为酒囊。卿自用卿，我宁作我，更勿相商。,5
Yuan,吴存,遣兴,已拙治生理，兼无用世才。年年中酒过，日日典衣回。寒食梨花落，江南燕子来。山深旧知少，怀抱向谁开。,4
Ming,方孟式,病中思归,岚气炉烟合，疏灯影素移。愁生零雨夜，病值落花时。梦里乡音近，天边雁字迟。床头闲月色，心事薄光知。,5
Yuan,王佐,𣼽湖春水,几宵红杏雨，此日𣼽湖滨。水满兼天涌，凫轻逐浪奔。离离青草色，浩浩洞庭春。烟渚谁横艇，能无去越人。,4
Song,方德麟,题郑所南老子推蓬竹图,雅操端如金铁，几度凌霜傲雪。风前略露烟梢，未许人窥全节。,3
Tang,吴士矩,独酌谣,愚夫子不招。,2
NanBei,傅縡,杂曲（《诗纪》云。江总、徐陵同赋。）,新人新宠住兰堂，翠帐金屏玳瑁床。丛星不似珠帘色，度月还如粉壁光。从来著名推赵子，复有丹唇发皓齿。一娇一态本难逢，如画如花定相似。楼台宛转曲皆通，弦管逶迤彻下风。此殿笑语长相共，傍省欢娱不复同。讶许人情太厚薄，分恩赋念能斟酌。多作绣被为鸳鸯，长弄绮琴憎别鹤。人今投宠要须坚，会使岁寒恒度前。共取辰星作心抱，无转无移千万年。,1
Tang,王湾,观搊筝（一作祖咏诗）,虚室有秦筝，筝新月复清。弦多弄委曲，柱促语分明。晓怨凝繁手，春娇入曼声。近来唯此乐，传得美人情。,2
Tang,包佶,戏题诸判官厅壁,六十老翁无所取，二三君子不相遗。愿留今日交欢意，直到隳官谢病时。,2
Yuan,王沂,清平乐 春去,宿酲初醒。袅袅吟鞭影。蜀道秦川行路永。罗袖残香消尽。清明寒食匆匆。能消几日东风。蝴蝶不知春去，画桥贪趁流红。,4
Qing,王世琛,登楼,万里辞吴会，经年滞越舟。两行乡国泪，独上海山楼。飓母威难近，蛮云瘴不收。炎荒非我土，何事爱南游？,6
Tang,戎昱,送王明府入道,何事陶彭泽，明时又挂冠。为耽泉石趣，不惮薜萝寒。轻雪笼纱帽，孤猿傍醮坛。悬悬老松下，金灶夜烧丹。,2
Yuan,李京,雪山,丽江雪山天下绝，积玉堆琼几千叠。足盘厚地背摩天，衡华真成两丘垤。平生爱作子长游，览胜探奇不少休。安得乘风陵绝顶，倒骑箕尾看神州。,4
Tang,李嘉祐,送韦邕少府归钟山（一本题作送韦山人归钟山别业）,祈门官罢后，负笈向桃源。万卷长开帙，千峰不闭门。绿杨垂野渡，黄鸟傍山村。念尔能高枕，丹墀会一论。,2
NanBei,沈怀远,长鸣鸡赞,翠冠绩莒，碧距丽陈，就昏别夕，望旭惊晨。,1
Qing,文昭,其三,小桥雁齿隔林红，夹水人家宛宛通。最是清和好天气，一村新绿酒旗风。,6
Ming,王安舜,济城春望,二月三月倏忽过，桃花杏花参差开。家怜蝶梦三千里，肠断莺声十二回。缓颊懒谈天下事，知心惟有掌中杯。当门五树长条发，待我青青归去来。,5
NanBei,阳缙,赋得荆轲诗,函关使不通，燕将重深功。长虹贯白日，易水急寒风。壮发危冠下，匕首地图中。琴声不可识，遗恨没秦宫。,1
Yuan,王钝,正旦与同寅游虎跑寺,联辔出城西，山光水色低。客怀高鸟过，人迹乱云迷。绿树藏僧寺，苍苔印马蹄。归来头上雨，催句路成泥。,4
WeiJin,谷俭,角赋,夫角，以类推之，盖黄帝会群臣于太山，作清角之音，似两凤之双鸣，若二龙之齐吟，如丹蛇之翘首，似雄蛇之带矢。,0
Ming,王绅,送晏助教改判徐州,王门曳裾久，学省足优游。声名重拱璧，去就轻浮沤。论事竭丹悃，著书成白头。移官得半刺，道行复何求。,5
Qing,允祹,圣祖万寿诗,宝殿欢开介寿觞，蓬莱佳气驻春阳。日融丹仗龙旂暖，花绕彤墀凤扆香。华渚流虹钦诞昊，《康衢》《击壤》迈歌唐。彩衣侍宴天颜喜，庆自宫庭洽万方。,6
Qing,王采薇,送春,如何送春处，不见有春归。落雨丝阑住，残花蝶斗飞。黄骊正漂荡，碧叶空参差。徒伤持桂酌，况复易裘衣。,6
Tang,李峤,游禁苑陪幸临渭亭遇雪应制,同云接野烟，飞雪暗长天。拂树添梅色，过楼助粉妍。光含班女扇，韵入楚王弦。六出迎仙藻，千箱荅瑞年。,2
WeiJin,何桢,许都赋,元正大飨，坛彼东南。旗幕峨峨，檐宇弘深。景福郁枕以云起，飞栋鸟企而翼舒。乃然百枝，盛庭燎。,0
NanBei,陈叔宝,其九,大妇怨空闺，中妇夜偷啼。小妇独含笑，正柱作乌栖。河低帐未掩，夜夜画眉齐。,1
Ming,王渐逵,梦觉关有感（在锦石岩，石如两门）,吾道蹉跎甚，堪嗟学佛徒。廿年方梦觉，十月到清都。世界看成坏，缘心定有无。夜怀怜不寐，石上更跏趺。,5
Yuan,释若舟,馆娃宫,白昼娃宫宴未旋，东风吹下越来船。捧心方妒三千女，尝胆谁知二十年。花暗屧廊蜂蝶困，草深香径鹿麋眠。凭栏一段伤心事，都在西山夕照边。,4
Song,尤袤,梅花,冷艳天然白，寒香分外清。稍惊春色早，又唤客愁生。待索巡檐笑，嫌闻出塞声。园林多少树，见尔眼偏明。,3
Yuan,王经国,上高总管劝农二首 其一,福星临耀野人家，竹马红旗夹道遮。相对老农分茗果，更呼牧竖问桑麻。前茅喜气占鸣鹊，嘉谷丰年卜吠蛙。何似使君心感召，豚蹄休更祝污邪。,4
NanBei,萧诠,赋得婀娜当轩织诗,东南初日照秦楼，西北织妇正娇羞。绮窗犹垂翡翠幌，珠帘半上珊瑚钩。新妆入机映春牖，弄杼鸣梭挑纤手。何曾织素让新人，不掩流苏推中妇。三日五匹未言迟，衫长腕弱绕轻丝。绫中转蹑成离鹄，锦上回文作别诗。不惜纨素同霜雪，更伤秋扇箧中辞。,1
NanBei,萧琛,别萧咨议前夜以醉乖例今昼由酲敬应教诗,落日总行辔，薄别在江干。游客无淹期，晨川有急澜。分手信云易，相思诚独难。之子两特达，伊余日盘桓。俟我式微岁，共赏阶前兰。,1
Qing,王幼山,挽曾国荃联,盛名震九万里外，忆封狐穴扫，胜地收虎踞龙蟠，浴日炳皇图，艳称五瑞崇颁，夹辅酬勋先鲁卫；侍公在三十年前，溯汗马功成，旧部半风流云散，大星沉白下，剩有七兵佐领，同亲易箦感荣哀。,6
WeiJin,程咸,平吴后三月三日从华林园作诗,皇帝升龙舟，待幄十二人。天吴奏安流，水伯卫帝津。,0
Tang,李端,中峰居喜见苗发（一作祖咏诗）,自得中峰住，深林亦闭关。经秋无客到，入夜有僧还。暗涧泉声小，荒冈树影闲。高窗不可望，星月满空山。,2
Ming,王天性,少沧至复有此赋,山城过雨尚云垂，怜尔冲泥赴昔期。乍见故交方一笑，追论往事又增悲。兴来解道澄江句，坐久重围赌墅棋。回首不堪天地异，樽前莫惜酒频持。,5
Ming,尹瑾,金鸡岭,一声遥在翠微间，暤日初升识圣颜。汉代提封春曙彻，文明应在紫辰班。,5
NanBei,沈约,相逢狭路间,相逢洛阳道，系声流水车。路逢轻薄子，伫立问君家。君家诚易知，易知复易忆。龙马满街衢，飞盖交门侧。大子万户侯，中子飞而食。小子始从官，朝夕温省直。三子俱入门，赫奕多羽翼。若若青组纡，烟烟金珰色。大妇绕梁歌，中妇回文织。小妇独无事，闭门聊且即。绿绮试一弹，玄鹤方鼓翼。,1
Ming,王缜,徐州春日野望徐俗不作土询之故老云徐州是卧牛城打春则人不安,平原闲极目，往事不堪论。九里山如旧，长河水自喧。天浮芳树杪，春入杏花村。忧国知无报，归来欲掩门。,5
WeiJin,束皙,其二 白华（白华。孝子之洁白也。）,白华朱萼，被于幽薄。粲粲门子，如磨如错。终晨三省，匪惰其恪。白华绛趺，在陵之陬。茜茜士子，涅而不渝。竭诚尽敬，亹亹忘劬。白华玄足，在丘之曲。堂堂处子，无营无欲。鲜侔晨葩，莫之点辱。,0
Ming,尤瑛,开利寺观鹅亭,千载右军墅，观鹅池尚留。写经人已去，吊古我重游。断渚梳翎鸭，残碑砺角牛。不胜今昔慨，无复敢登楼。,5
Ming,叶槩,望湖亭与李布政张宪副同登,欲向番阳泛去舲，停舟来上望湖亭。当阶秋色生帘幕，隔竹涛声落户扃。水接九江通楚碧，云连五老入湖冥。与君明日京华路，早叹浮生迹类萍。,5
Ming,史道,十玩堂,我来东国见郑子，其人通傥仍秀美。自言结构鼎津涯，十客相亲情莫比。岁寒三友为知心，霜丛晚节尤可钦。石生水曹亦不要，交游往往投儒林。陶褚二士莫逆久，管城约向玄香守。朝朝暮暮宁暂离，不在诗篇即杯酒。郑子郑子我所嘉，我忆此客真堪嗟。纵与偕来一邀见，柰我悤悤归使华。,5
NanBei,任昉,咏池边桃诗,已谢西王苑，复揖绥山枝。聊逢赏者爱，栖趾傍莲池。开红春灼灼，结实夏离离。,1
Song,王瓘,水月赞,一月当空，影涵众水，至人应物，亦复如此。亿万维生，其欲不同，我毋汝心，感而遂通。其感伊何，元汝精明，不湛不摇，所能皆成。汝阴高人，得大自在，毫端高明，普周妙界。百千妙义，不假言宣，稽首十方，妙相现前。,3
Tang,王琚,奉荅燕公,郡远途且艰，宜悲良自得。胡为心独尔，惠好在南国。亦既清颜披，囧然良愿克。与君兰时会，群物如藻饰。烟景惜欢赏，云山起翰墨。接艺奇思微，偶谈玄言直。永日不知倦，逾旬犹谓亟。如何酌离尊，移棹巴城侧。浦口劳长望，舟中独太息。疾风吹飞帆，倏忽南与北。目尽不复见，怀哉无终极。唯当衡峰上，遥辨湖水色。,2
Yuan,李谷,其二,花柳闲相引，风光困欲眠。已愁春向晚，更值雨如烟。酒债人间有，归心马首悬。良辰自乐耳，但愿屡丰年。,4
Qing,于成龙,壬戌秋九金陵署梦中作,牢落风尘里，三千白发新。跨虹湖色变，啸月海岚亲。椒雨铁牛厂，菊霜金马邻。帝乡咫尺近，浩气达西秦。,6
Ming,方维仪,独坐,僻境无人至，清芬阁独居。梁閒新燕去，墙外老槐疏。风韵笛声远，花残月影馀。编摩情未厌，坐卧一床书。,5
Yuan,宋禧,八月二日留题灵山庵灵山去福建省治十五里,江郭待期入，云山连夕留。星明俄近斗，露下不知秋。迢递逢僧语，虚空忘客愁。劳生真似梦，暮景愿回头。,4
Qing,于翼如,叇云山联,虎踞峨嵋七十又二峰，看入峡出峡，荡摩日月；龙分天姥四万八千丈，喜学山至山，会合风云。,6
Song,古成之,贪泉,贤良知足辱，为尔戒贪名。一酌不能惑，千年依旧清。深涵秋汉色，冷浸古松声。珍重荒碑在，何人曾泪倾。,3
Qing,王庭,雨夜,一雨竟无赖，凄然入夜深。残灯影照壁，孤枕梦窥心。失路愁知叹，怀人病惜吟。纷纷风外竹，摇断隔邻砧。,6
Ming,叶菁,访南宗故居,水似曹溪碧一湾，诸山儿立古禅关。烟开兰畹入芳气，霜下枫林透醉颜。尘世几何逢胜迹，暮年赢得老僧閒。黄梅衣钵今犹在，谁遣菩提断宿攀。,5
Ming,王叔承,吴江舟中赋得秋怀四首 其一,千古残碑见渚沙，阖闾山碧带枯槎。锦城烟雨迷王国，江市笙歌半酒家。墓冷要离宁有剑，馆空西子尚余花。壮怀回首吴歈发，胥水天寒散暮鸦。,5
Yuan,李道纯,卓庵 其一,择尽虚无地，因缘在玉京。筑基须稳稳，立鼎要平平。直竖须弥柱，恒安太极楹。青天为盖覆，庵主乐无生。,4
Song,无名氏,题旌忠亭,贼壮兵孤众胆惊，忠臣此日见专城。负君罪大宁如死，守土诚坚不问生。报国寸心无自愧，呼天浩气几时平。潺湲多少英雄泪，千古封江不断声。,3
Yuan,王璋,寄戴帅初（原注时授信州教授）,重席先生安稳无，上饶人物近何如。李君会有新篇什，谢氏谁为旧学徒。曲士几曾关世道，斯文岂不在师儒。宣州日日有来使，莫寄灵峰水玉珠。,4
Qing,王时翔,豆叶黄,朱楼西畔夕阳黄。乳燕飞飞宿画梁。茉莉花开小簟凉。好思量。一个闲庭六扇窗。,6
NanBei,萧绎,班婕妤,婕妤初选入，含媚向罗帏。何言飞燕宠，青苔生玉墀。谁知同辇爱，遂作裂纨诗。以兹自伤苦，终无长信悲。,1
Yuan,汪鑫,其二,象尺金刀对玉缸，团花裁破鹧鸪双。沙场争信深闺夜，忍泪缝衣月半窗。,4
Song,王越石,其四 游洞天四首（第四首自注：倒次前题原韵。）,清泉流急响珊珊，丹灶无烟玉石寒。拂石坐来心虑息，气清冰在玉精盘。,3
Song,尹廷高,戊子八月邑再燬于寇庠序独存,曲突无先见，偷安苟目前。赏奸成餋虎，稔祸起飞鸢。戒石眠秋草，空城锁暮烟。民彝终未泯，庠序独岿然。,3
Yuan,邾经,题读碑图,孝娥碑在曹江滨，谁其作者邯郸淳。中郎八字因赞美，后来索隐宁无人。老瞒久欲窥神器，既见此碑心若愧。较三十里乃遁辞，奸雄寔惮杨脩智。脩乎脩乎智有馀，用之治世将无如。露才扬已古所忌，况复汉贼基黄初。今我怃然观绘墨，怀贤为尔伤鸡肋。研磨铜雀台上瓦，点染霜毫动秋色。绝妙好辞天下无，异代读碑传作图。长歌落日西风起，酒酣击缶声呜呜。,4
Tang,吴商浩,长安春赠友人,繁华堪泣帝城春，粉堞青楼势碍云。花对玉钩帘外发，歌飘尘土路边闻。几多远客魂空断，何处王孙酒自醺。各有归程千万里，东风时节恨离群。,2
Yuan,王彝,其九 立雪堂,大地寒深处，参师不自知。青天还日出，一路见来时。,4
Yuan,李道坦,春日行,东风入树吹流莺，晓窗睡熟花冥冥。美人窗间动晓思，莺声枕上提春情。座中日出花满城，城南春深杨柳青。王孙不归消息断，深闺无人春草生。草生犹有时，王孙何日归。斜阳照流水，万里长相思。东园三月花烂开，西园胡蝶双飞来。明年蝶去春无主，闭门花落愁如雨。,4
Ming,王在晋,其二,云根凿一窍，石罅通万灵。白云任去来，洞门常不扃。,5
Qing,文静玉,其三,中官麦饭酹斜曛，萧寺残钟入暮云。颈饰丹青留钿轴，腕阑金翠涴苔纹。花香吴寺还刘寺，草暗阎坟又贾坟。同是春山一抔土，胜他青冢葬明君。,6
Ming,毛堪,天生桥观瀑,天生片石不盈尺，横放山腰接山脉。侧身仰望点苍高，俯瞰悬崖如斧劈。一隙中飞万斛珠，千层雪浪纷如席。梅花点点袭人裾，错落瑶华良可惜。马过峻坂鸣萧寺，旁睨行人多辟易。变幻神奇那可常，兹山终古无今昔。我来对此融心神，飒飒清风生两腋。划然一啸四山开，浪涌波湍天地坼。徘徊此际信雄哉，万里驱车何太迫。静观造化岂人工，吁嗟久矣为形役。黄石空传佐汉书，商山讵假安储筴。诸葛层城自古奇，不及天生一片石。吾侪扰扰亦奚为，水活山空鱼鸟适。闲来携酒坐桥边，逢著樵夫且对奕。,5
Qing,王元翊,其三,象贤荣荫慰循良，青简争传姓字香。遗爱于今谁嗣也，浣花溪畔树甘棠。,6
Ming,叶梦熊,黄龙洞,谷口重重隐上方，诸天钟磬自铿锵。玉虹双注从云壑，锡杖孤飞度石梁。穿洞燃灯忘昼白，盘崖呼酒傍昏黄。卧龙寂寂空潭里，赤手甘霖望渺茫。,5
Ming,王崇简,舒章至,经岁犹然识泪痕，幽怀相向各声吞。惟余悲感心多愧，无复欢娱事可言。勋业漫期新竹帛，风尘可有旧桃源。天涯兄弟伤摇落，把臂如君今几存。,5
Ming,文翔凤,游会善戒坛二寺,步屧豁云屯，行行又给园。水流不出户，鸟语自忘言。小坐松垂发，聊游草藉轩。戒坛搜异像，茶榜洗萦荪。,5
Ming,王鸿儒,转应曲,金井，金井，梧叶银床露冷。千门万户砧声，北斗城头月明。明月，明月，偏照旅人华发。,5
Ming,王夫之,重登双髻峰,拾级千寻上，登临一倍难。日斜双树径，云满曼花坛。龙雨腥还合，佛灯青欲残。振衣情不惬，北望暮云寒。,5
NanBei,王褒,入塞,戍久风尘色，动多意气豪。建章楼阁迥，长安陵树高。度冰伤马骨，经寒坠节旄。行当见天子，无假用钱刀。,1
Qing,方浚颐,晓行东郭外漫赋,白云黏天暗春色，雨洗木棉红不得。昂藏磊落嗟数奇，野寺门前伴丛棘。青山笑人终日忙，三年未登聚龙冈。玉帘低挂鹤飞去，更进邀瀑双溪旁。,6
Ming,尹台,徐州龙山亭宴集,胜地标龙久，危亭借鹤传。长河当槛入，乱岫袅空悬。日月珠林外，风云倚席前。此方多难日，匡济赖诸贤。,5
Qing,王尔烈,欲至大安寺不果,登陟犹馀济胜才，回车何日望崔嵬。高峰入梦如经眼，万壑当门祇望梅。游子莫闻鸾凤啸，大夫皆作栋梁材。不须山水说残剩，灵秀应多雨露培。,6
Yuan,李文潜,周伯武溪西隐居,安阳郡人周处士，疏篱矮屋住山阴。雨添江树十分绿，水涨沙溪一尺深。花漾银瓶春酌酒，香烧宝鸭夜弹琴。幽居料得清如许，愧我江湖万里心。,4
Song,王拱辰,史院席上奉和吴相公原韵,累圣千春统，编年四纪馀。官归柱史笔，经约鲁麟书。班马才长矣，仁英道伟欤。恩招宴东观，酾酒荷盈车。,3
Yuan,何中,伯艾坚白道人挽词（即见山也。）,昼静清江狱，春调衣锦弦。去妖人共异，息盗史堪传。使节临乡国，郎星照楚天。穆陵亲擢士，公不愧诸贤。,4
Tang,巴峡鬼,夜吟①,秋径填黄叶，寒摧露草根。猿声一叫断，客泪数重痕。,2
Tang,吴仁璧,贾谊,扶持一疏满遗编，汉陛前头正少年。谁道恃才轻绛灌，却将惆怅吊湘川。,2
NanBei,谢朓,同谢咨议咏铜爵台,繐帏飘井干，樽酒若平生。郁郁西陵树，讵闻歌吹声。芳襟染泪迹，婵娟空复情。玉座犹寂寞，况乃妾身轻。,1
Tang,复礼,真妄偈,真法性本净，妄念何由起？从真有妄生，此妄何所止？无初即无末，有终应有始。无始而无终，长怀懵兹理。愿为开玄妙，析之出生死。,2
NanBei,萧子云,其三 角引,蛰虫始振。音在斯。五声六律。旋相为。韶继夏心。备咸池。,1
WeiJin,曹植,远游篇,远游临四海，俯仰观洪波。大鱼若曲陵，承浪相经过。灵鳌戴方丈，神岳俨嵯峨。仙人翔其隅，玉女戏其阿。琼蕊可疗饥，仰首吸朝霞。昆崙本吾宅，中州非我家。将归谒东父，一举超流沙。鼓翼舞时风，长啸激清歌。金石固易敝，日月同光华。齐年与天地，万乘安足多。,0
Qing,丁杰,韩山书院联,得闲还读书，使时序光阴莫空过；无事此静坐，看喜怒哀乐未发时。,6
Yuan,丁立,题放牧图 其一,村鼓谁家乐社神，雨馀草木尽知春。催科未动蚕桑了，此是山中放牧人。,4
Ming,王鏊,其二,明朝成四十，学道得蹉跎。世事只如此，流光奈尔何。发从前日短，愁向此时多。独饮屠苏酒，临风一浩歌。,5
Yuan,汪铢,画莲,捲绿新如染，酣红睡未醒。真疑贮风露，不似出丹青。,4
Qing,方维仪,暮春得张夫人书,长干尘起更愁予，避乱荒居数载馀。乡梦正劳新战地，春风吹到故人书。庭梧寂寞清琴冷，江柳迢遥白发疏。惟冀凤箫来白下，旧家同里候檀车。,6
Song,方日升,桃花洞,洞口迷离春复秋，几人幽赏赋来游。云封乱石桃花少，月照平湖茂草稠。粉黛三年空不语，溪山万古尚含愁。只今惟有长堤柳，犹似依依念故侯。,3
WeiJin,张纯,赋席,席为冬设，簟为夏施。揖让而坐，君子攸宜。,0
Qing,文掞,病中杂诗 其一,十日发不梳，五日面不靧。久病卧荒村，秋深积阴晦。体弱殊畏冷，破衲已可爱。晚晴秋更佳，山色遥如黛。我当拭几尘，推窗坐相对。,6
Yuan,王懋德,上都寄许参政,野草侵阶水绕门，西风飒飒雨纷纷。小轩坐对炉薰冷，却忆溪南一片云。,4
Song,毛友,玉晨鉴义芮公见访,曾看扁舟下国门，风吹玉袖欲蜚仙。经过弱水三万里，邂逅长安五百年。投老渐谙随处乐，此生只有未偿眠。茅山朮老堪镵斸，服食相依倘宿缘。,3
Song,王文卿,以二十八字为吾婿他日嘱仲和书付梅隐袁庭植,吾法元来不妄传，信知道法妙玄玄。君家自是神仙种，管取儿孙代代贤。,3
Song,郊庙朝会歌辞,其二 又六变,壶关方逆命，投袂起亲征。虎旅聊攻伐，枭巢遽荡平。天威清朔漠，仁泽被黎氓。按节皇舆复，洋洋载颂声。,3
NanBei,范泰,张长公赞,长公秉心，独逸世表。量物难同，审已弥了。情虽高邃，迹无抗矫。靡当夷惠，孰识多少。,1
Song,临安里人,十七字谣,光祖做总领，许堪为节制。丞相要起复，援例。,3
Tang,皮日休,其四 云北,云北昼冥冥，空疑背寿星。犬能谙药气，人解写芝形。野歇遇松盖，醉书逢石屏。焚香住此地，应得入金庭。,2
Qing,尹鑴,其二,偶投招提境，仍登百尺楼。山连岛屿出，江入海门流。杳杳桑榆景，苍苍烟雨愁。凭轩聊极目，一点辨齐州。,6
Ming,方弘静,题李山人草堂,岩前宿鸟飞，林外晓光微。春色惊人早，云山与世违。泉流采药径，花映钓鱼矶。借问金门士，谁同萝薜衣。,5
Song,王罙高,水调歌头 其一,千枝蔓仙牒，眉宇肖苍龙。就中天赋英杰，玉磬照金钟。满袖春风和气，散在苕溪霅水，讴歌闹儿童。好个庙堂样，貂弁马头公。烛如椽，香似雾，宴蓬瀛。我家寿酒须信，不与世间同。昨夜欢传清禁，今日黄堂歌舞，千载一相逢。来岁五云里，宣劝折黄封。,3
Yuan,王恽,秋夜月下独酌时回自燕都,堂虚生夜白，院静散虫声。月下一杯酒，胸中无限清。艰难吾道事，冷暖故人情。为报南枝鹊，安栖不复惊。,4
Ming,王行,梅花卷,漠漠素云迷，空山雪霁时。齐开一万树，都是向南枝。清影照碧水，寒香随晚飔。谁言林处士，独解为题诗。,5
NanBei,阮卓,长安道,长安驰道上，钟鸣宫寺开。残云销凤阙，宿雾敛章台。骑转金吾度，车鸣丞相来。蔼蔼东都晚，群公驺御回。,1
Yuan,僧惟则,送时无择维那归闽,百计归难禁，生缘乐未穷。听钟榔叶雨，攲枕荔花风。客久闽音化，交深楚俗通。片帆明日远，云断海天空。,4
Tang,毛文锡,其二,鸳鸯交颈绣衣轻，碧沼藕花馨。偎藻荇，映兰汀，和雨浴浮萍。思妇对心惊，想边庭。何时解佩掩云屏，诉衷情。,2
NanBei,刘孝威,骢马驱,翩翩骢马驱，横行复斜趋。先救辽城危，后拂燕山雾。风伤易水湄，日入陇西树。未得报君恩，联翩终不住。,1
Yuan,宋本,奉旨降香天妃谢翰林诸公赠诗,皇帝甘泉受计时，宝奁亲授走冰夷。今朝朝著张骞出，后夜天文李合知。云绕勾吴分贝阙，春生英簜下龙墀。深惭礼乐光华外，剩得曹刘祖道诗。,4
Ming,王弼,中秋娄元善家赏月限韵二首 其一,草堂秋半气如冬，孤月飞来海上峰。兴在据床知庾老，时经剥枣念豳农。露华拂曙惊仙鹊，河彩当空动玉龙。绝景此时真一快，豪吟还拟奋诗庸。,5
Yuan,僧本诚,其二,莫买田，莫买地，买田置地增家计。西陌东阡恣兼并，不知户役随田至。大男小女日夜忙，带锁担枷了官事。莫买田，莫买地。生前将为子孙谋，身后翻为子孙累。,4
NanBei,苏子卿,艾如张,谁在闲门外，罗家诸少年。张机蓬艾侧，结网槿篱边。若能飞自勉，岂为绘所缠。黄雀傥为诫，朱丝犹可延。,1
Qing,方鹤斋,抱曾孙一笑,米罄方愁罍耻瓶，饴含又笑雀开屏。诗人老去知梅格，稚子生来有桂馨。淡墨作书空即色，酽茶当酒醉还醒。吾生如寄天涯老，手植松槐照眼青。,6
Ming,王邦畿,为圃,未农先学圃，编槿复诛茅。乞得瓜壶种，忙乘春夏交。既滋天雨露，莫问地肥硗。笑共家人语，秋来满素庖。,5
Qing,王夫之,夏夜,裛露青林合，微凉生未央。太清平野阔，薄雾远山长。南树惊乌鹊，双星忆凤凰。吹来何处笛，急调欲清商。,6
Qing,丁三在,偕亚子吹万石子游西泠印社即题其壁,结社朱明多隐贤，今从湖上溯渊泉。读书讲学当中叶，立约放生有胜莲。图画流传识怡老，诗篇唱和醉逃禅。千秋莫笑雕虫技，我辈还期金石坚。,6
Ming,尹体震,其二,暮雨空江自渺茫，美人犹隔在潇湘。相思望断南来雁，夜短犹悬秋梦长。,5
NanBei,萧子晖,冬晓诗,步栏光欲通，曙鸟向西东。烛灭传馀气，帷香开晓风。繁花无处尽，还销寒镜中。,1
Yuan,王娇红,送别,绿叶阴浓花正稀，声声杜宇劝君归。相如千里悠悠去，不道文君泪湿衣。,4
Ming,王稚登,其二,桥外花开日，分明雪作图。不将他树杂，未有一家无。多处半青嶂，香时过太湖。浊醪元易得，市远亦须沽。,5
Qing,王夫之,其三,止竟春须去，灰心揽鬓丝。薄晴长景困，馀冷晚风欺。啼鴂犹争序，藏鸦已后期。寄芳终契阔，阴绿听繁枝。,6
Song,王钦臣,召试学士院试罢作,翠木阴阴白玉堂，老来方此试文章。日斜奏罢长杨赋，闲拂尘埃看画墙。,3
Tang,李邕,登历下古城员外孙新亭①,吾宗固神秀，体物写谋长。形制开古迹，曾冰延乐方。太山雄地理，巨壑眇云庄。高兴汨烦促，永怀清典常。含弘知四大，出入见三光。负郭喜粳稻，安时歌吉祥。,2
Song,王铚,用前韵寄洪驹父 其一,共临寒水别，独趋暮春归。万事风前烛，百年梭过机。应寻骑鹤客，重咏落霞飞。林叶终何补，京尘化旧衣。,3
Ming,王中,漫兴,小斋清寂雨晴初，养拙生涯偶自如。梦里屡寻芳草句，病来慵写绝交书。鸟啼绿树轻烟暖，花落闲阶过客疏。却羡陶潜幽趣好，长歌吾亦爱吾庐。,5
Yuan,叶兰,送陈元履,郡人喧驿堠，大理发装行。宦业秋霜冷，归舟夜月明。神京山似洛，淮岸水连城。去去棠阴路，西风第一程。,4
Yuan,吴讷,和太史子玄四季乐辞四首 其一,湖燕哺儿生羽翼，柳花不动春无力。丫鬟擎月下玉台，照见江南远山色。,4
Ming,王衡,计偕别长儒仲醇,结旆萧萧事远游，沙湖潮上荻花秋。征帆日落长江外，送客钟闻野渡头。一夜弟兄吴市酒，几回风雪剡溪舟。缁尘古道浑如许，珍重初衣问白鸥。,5
Ming,王弘诲,挽少傅马文庄公 其一,当代推周召，何人是后身。明良今十叶，豪杰起三秦。卜岂虚衔鹳，悲堪动获麟。霜风寒易水，呜咽满朝绅。,5
Ming,王应斗,其三,域外多玄感，声同自别论。满怀心未竞，临语吐还吞。骏足空燕市，鸿编走谷浑。要知悬朗鉴，相骨是奇恩。,5
Yuan,方道睿,其二,脩竹吾庐五月寒，饭香吹麦腐儒餐。绿阴黄鸟北窗午，清簟疏帘一枕安。梦觉忽惊诗思好，心閒并觉宦情阑。千年扰扰成何事，笑似棋枰著未残。,4
Tang,元结,忝官引,天下昔无事，僻居养愚钝。山野性所安，熙然自全顺。忽逢暴兵起，闾巷见军阵。将家瀛海滨，自弃同刍粪。往在乾元初，圣人启休运。公车诣魏阙，天子垂清问。敢诵王者箴，亦献当时论。朝廷爱方直，明主嘉忠信。屡授不次官，曾与专征印。兵家未曾学，荣利非所徇。偶得凶丑降，功劳愧方寸。尔来将四岁，惭耻言可尽。请取冤者辞，为吾忝官引。冤辞何者苦，万邑馀灰烬。冤辞何者悲，生人尽锋刃。冤辞何者甚，力役遇劳困。冤辞何者深，孤弱亦哀恨。无谋救冤者，禄位安可近。而可爱轩裳，其心又干进。此言非所戒，此言敢贻训。实欲辞无能，归耕守吾分。,2
NanBei,温子升,其二,路出玉门关，城接龙城坂。但事弦歌乐，谁道山川远。,1
Ming,尹台,李泌宅,旧宅迷黄叶，荒基隐碧岑。昔贤遗迹在，流水暮烟深。石拆悬蛇径，云霾伏虎林。相唐垂大业，终此遂初心。,5
Qing,王家相,对雨,不辨苍茫雾与烟，冥濛一气蔽江天。阴浓蜀郡童童树，润入扬州下下田。野色清当登麦后，雨声畅及插秧先。却宜小簟疏帘下，炉篆无风自在眠。,6
Qing,释巨赞,昭雪谢沈公端先,漓江清澈底，巨象卫关津。一任封姨妒，终逢万木春。壮怀辉艺苑，辣手洗嚣尘。饥溺同人已，昭苏及眇身。,6
Yuan,王思诚,开化寺避暑,下马开襟暑气凉，可人清兴篆烟香。空庭日午槐阴密，藤叶风来翠蔓长。,4
Song,包恢,送旴江吴守以言归二首 其一,圆机珠活走盘中，已试权奇妙变通。武库精严锋莫敌，智囊沉密计难穷。先声已早闻风采，后实如新见事功。计日未多功不少，复刚方长转春风。,3
NanBei,张正见,艳歌行,城隅上朝日，斜晖照杏梁。并卷茱萸帐，争移翡翠床。萦环聊向牖，拂镜且调妆。裁金作小靥，散麝起微黄。二八秦楼妇，三十侍中郎。执戟超丹地，丰貂入建章。未安文史阁，独结少年场。弯弧贯叶影，学剑动星芒。翠盖飞城曲，金鞍横道傍。调鹰向新市，弹雀往睢阳。行行稍有极，暮暮归兰房。前瞻富罗绮，左顾足鸳鸯。莲舒千叶气，灯吐百枝光。满酌胡姬酒，多烧荀令香。不学幽闺妾，生离怨采桑。,1
Song,毛幵,念奴娇 其一 陪张子公登览辉亭,层栏飞栋，压孤城临瞰，并吞空阔。千古吴京佳丽地，一览江山奇绝。天际归舟，云中烟树，鹭点汀洲雪。三山无际，渺然相望溟渤。么凤遗响悲凉，故台今不见，苍烟芜没。千骑重来初起废，缅想六朝人物。岘首他年，羊公终在，笑几人磨灭。一时尊俎，且须同赋风月。,3
Qing,王方谷,春阴,漠漠天气阴，遥遥树光绿。顾此索居人，微吟惬幽独。早闻春水生，风动澄潭曲。何处晓莺啼，踟蹰望林谷。,6
Yuan,王惟一,西江月,一点真阳在坎，移来点化离阴。这些造化义幽深。须是明心见性。妙在一尘不染，自然对境无心。可怜世上少知音。会得超凡入圣。,4
Tang,朱放,山中听子规（一作顾况诗）,幽人自爱山中宿，又近葛洪丹井西。窗中有个长松树，半夜子规来上啼。,2
Yuan,吴哲,题豫章镏孝纪所藏米元晖画卷时久不得东吴消息,淞阳之居何处寻，展卷聊复尉幽心。门前莺去春事毕，屋里雨鸣江树深。微茫汉月堕燕草，窈窕吴歈成越吟。南宫仙人独不死，白云峨峨苍山岑。,4
NanBei,任昉,厉吏人讲学诗,暮烛迫西榆，将落诫南亩。曰余本疏情，颓暮积榆柳。践境渴师臣，临政钦益友。旰食愿横经，终朝思拥帚。虽欣辨兰艾，何用辟蒿莠。,1
Qing,王采薇,病卧得季逑诗,病减无三日，春归又隔年。能传闭关句，来破拥衾眠。落雨时连蒂，喧禽不出烟。开帘放香篆，应始觉晴天。,6
Ming,史忠,其四,痴老平生性癖疏，胸中尘垢半星无。岁寒起坐烧银烛，写个江山雪霁图。,5
Yuan,沈禧,风入松 红梅庆六十寿,阳回潜谷起赪虬。万斛灿琳球。芳姿占得先春意，冰霜操、甘抱清幽。野店溪桥托质，苍松翠竹为俦。寿筵开处接瀛洲。彷佛见罗浮。朱幢绛节参差下，香风霭、共集南楼。为庆人间甲子，来添海屋仙筹。,4
Qing,王鹄,题东平诗稿,圣主怜才特赐环，孤臣草莽入严关。一腔热血蓬婆雪，万里高歌苜蓿山。草檄如风惊海外，罪言此日重人间。平戎依旧先生策，虽未封侯足解颜。,6
Ming,王錂,绕地游,净扮登徒履上：银虬晓箭。阁道烟花转。外扮唐勒：集夔龙凤池春暖。末扮景差：袖拂炉烟。身依阆苑。合排阊阖云瞻九天。,5
Tang,朱庆馀,送淮阴丁明府,之官未入境，已有爱人心。遣吏回中路，停舟对远林。岛声淮浪静，雨色稻苗深。暇日公门掩，唯应伴客吟。,2
Yuan,宇文公谅,送复见心住定水,定水招提鸣鹤东，鉴湖归去泛孤篷。钵衣不湿荷花露，玉麈遥生桂子风。山静祇看云自动，江澄莫讶水如空。沃州有约寻支遁，还许清谈共野翁。,4
Ming,史杰,挽陈处士,买断溪山远避名，白云常日护茅亭。老来不试屠龙技，死去惟存《相鹤经》。阶下苔痕空自绿，帘前芳草为谁青。路人欲问平生事，光照幽阡太史铭。,5
Song,王松,句,旧菊篱边又开了，故人天际未归来。,3
Tang,僧大义,坐禅铭,参禅学道几般样，要在当人能择上。莫只忘形与死心，此个难医病最深。直须坐究探渊源，此道古今天下传。正坐端然如泰山，巍巍不要守空闲。直须提起吹毛利，要剖西来第一义。瞠却眼兮剔起眉，反覆看渠渠是谁。还如捉贼须见赃，不怕贼理深处藏。有智捉获刹那顷，无智经年不见影。深嗟兀坐常如死，千年万岁只如此。若将此等当禅宗，拈花微笑丧家风。黑山下坐死水浸，大地漫漫如何禁。若是铁眼铜睛汉，把手心头能自判。直须著到悟为期，哮吼一声狮子儿。君不见磨砖作镜喻有由，车不行兮在打牛。又不见岩前湛水万丈清，沈沈寂寂杳无声。一朝鱼龙来搅动，波翻浪涌真堪重。譬如静坐不用工，何年及第悟心空？急下手兮高著眼，管取今生教了办。若还默默恣如愚，知君未解作工夫。抖擞精神著意看，无形无影悟不难。此是十分真用意，勇猛丈夫却须记。切莫听道不须参，古圣孜孜为指南。虽然旧阁闲田地，一度赢来得也未。要识坐禅不动尊，风行草偃悉皆论。而今四海清如镜，头头物物皆吾听。长短方圆只自知，从来丝发不曾移。若问坐禅成底事，日出东方夜落西。,2
Tang,宋若宪,奉和御制麟德殿宴百官（一作若荀诗）,端拱承休命，时清荷圣皇。四聪闻受谏，五服远朝王。景媚莺初啭，春残日更长。命筵多济济，盛乐复锵锵。酆镐谁将敌，横汾未可方。愿齐山岳寿，祉福永无疆。,2
Ming,方文,水崖哭明圃子留,圣代遗民本不多，频年锋镝又销磨。衰宗尚剩农兼圃，至性同归笠与蓑。只道阳春回律管，岂知长夜闭烟萝。瑶华且受霜风折，冉冉孤根奈若何？,5
Ming,卜舜年,村社迎神曲,旦旭兮曈曚，神鸦起兮云中。沐予发于兰汤兮，振予衣于蕙风。洁斋俟兮土公，土公不来兮劳心忡忡。,5
Yuan,王寿衍,题本斋王公孝感白华图卷,母慈子孝觉天全，桃发花枝岂偶然。名士品题图画卷，他年当不负凌烟。,4
NanBei,纪少瑜,拟吴均体应教诗,庭树发春辉，游人竞下机。却匣擎歌扇，开箱择舞衣。桑萎不复惜，看花遽将夕。自有专城居，空持迷上客。,1
Qing,方达义,赤嵌夕照,夕阳斜映赤嵌城，海国波恬一水平。岛上人家烟树里，苍痕绿影护雕甍。,6
Song,王之道,其二,君来踰半月，未果一尊同。湖水寒应碧，山梨雨自红。何时过北牗，今日转西风。相去无他地，孤城杖屦中。,3
NanBei,何承天,木瓜赋,美中州之嘉树，表闲冶之丽姿，结灵根以诞秀，倾朝日以扬辉。擢丛柯之冉冉，布翠叶而蕤葳。惟兹木之在林，亦超类而独劭，方朝华而繁实，比沙棠而有耀。当大厦之方隆，愧微干之纤挠。岂隐朴以幸全，固呈才而不效，离用众而获宁，永端己以励操。愿佳人之予投，思同归以托好。顾《卫风》之攸珍，虽琼琚而匪报。,1
Tang,佚名,晚秋 其一,戎庭缧绁向穷秋，寒暑更迁岁欲周。斑斑泪下皆成血，片片云来尽带愁。朝朝心逐东溪水，夜夜魂随西月流。数度恓惶犹未了，一生荣乐可能休。,2
Tang,李公进,幽兰赋（以远芳袭人终古无绝为韵）,幽有寂兮兰有香。香者取其服媚。寂者契其韬光。是以绿叶紫茎。偶贞士而必佩。深林绝壑。挺奇质而独芳。观其异彩特秀。结根自远。靡生于门。宁滋于畹。朝阳照而杂花不得间其荣。光风转兮众草无以齐其偃。杳杳深处。芬芬绝伦。保贞操以擅美。发英华以藻春。叶凝露以珠缀。花含烟而色新。移于友也。则断金之利。树之庭也。则如玉之珍。岂比夫协梦呈祥。表嘉名于郑国。循陔见采。流雅咏于诗人而已哉。兰之幽兮芳可折。幽无人兮芳不绝。兰之生兮美自丰。生得地兮美无终。故虽败于凉飙。谅有嘉于前古。方比契于松筠。讵齐名于蘅杜。且夫丽白雪之绮靡。被长坂之芬敷。激馀芳以孤映。极幽致而自殊。则在握者何有。居泽者何无。兰处幽而转芳。芳无远而不袭。贤尚晦而必著。著何道而不入。伊哲人之素履。盍徵兰以自执。苟馨香之发闻。越江山而采拾。,2
Ming,史可程,苏武慢 感怀,市上狂吟，窗间鼾睡，此处不关言语。洒落花情，沉酣酒德，偏自巧通仙路。曳履晨星、鸣珂晓月，仆仆蜂衙蚁宇。喜归来、白石清泉，宛尔相逢如故。且料理、云子三升，霞衣半领，试问乾坤觅取。鼎沸薪抽，篱穿竹补，也经老仙传与。镕成骨锁，炼得心顽，尽足耐他雷雨。要无过、鹄白乌玄，何必问伊来去。,5
Ming,王化龙,蝶恋花,小院幽窗风弄晓，柳织烟笼，开罢棠梨了。枝上流莺啼更早，惜花人共春花老。金鸭香深檐外袅，绣到鸳鸯，转惹侬情恼。镜掩孤鸾羞独照，眉山一点愁多少。,5
Ming,方国骅,梦还濠弦草堂,草堂昨夜梦，了了见茅屋。画壁存龙蛇，去向月痕读。破瓦盈蛛丝，短檐巢小鵴。直指当年题，日色照离陆。侧户履花寮，兰芷香若馥。厨烟淩高霄，庶妇馐馨蔌。出还理邺架，恍惚昔万轴。细雨湿庭阶，父老相过逐。予亦冠盖迎，樽罍走童仆。山鸡觉蘧然，往事千行哭。,5
Yuan,有规,绝句,读书已觉眉棱重，就枕方欣骨节和。睡去不知天早晚，西窗残日已无多。,4
Song,郊庙朝会歌辞,其二 第二盏毕用《天下大定》,伐叛天威震，恢疆帝业多。削平侔肃杀，涵煦极阳和。蹈厉观周舞，风云入汉歌。功成推大定，归马偃雕戈。,3
Yuan,王冕,其三,海国秋风劲，江城暮雨昏。浮云低月峡，戍鼓殷雷门。芳草何年歇？青山亘古存。光阴如过客，吾道底须论。,4
Tang,僧护国,怆故人旧居,惆怅至日暮，寒鸦啼树林。破阶苔色厚，残壁雨痕深。命与时不遇，福为祸所侵。空馀行径在，令我叹人吟。,2
Yuan,羽客,其二,白雪红铅立圣胎，美金花要十分开。好同子往瀛洲看，云在青霄鹤未来。,4
Yuan,范梈,秋雨寓舍酬答夏编修四首 其一,乱竹通邻舍，修梧限掖垣。日长惟有雨，秋半祇如昏。野色愁俱破，河流畏更浑。惟应好僚友，孤寂义弥敦。,4
Tang,王涣,其六,夜寒春病不胜怀，玉瘦花啼万事乖。薄倖檀郎断芳信，惊嗟犹梦合欢鞋。,2
WeiJin,曹摅,赠石崇诗,涓涓谷中泉，郁郁岩下林。泄泄群翟飞，咬咬春鸟吟。野次何索寞，薄暮愁人心。三军望稀盖，欢息有馀音。临肴忘肉味，对酒不能斟。人言重别离，斯情效于今。,0
Song,方丰之,渔父,已携巨鲤换新粳，尚有鲦鯈得自烹。闻道烹鲜易烦碎，呼儿勿用苦为羹。,3
Song,王宗贤,舫斋,满船载月归时趣，泛宅浮家避世狂。趺坐舫斋能静嘿，神驰游宴无何乡。,3
Ming,王渐逵,玛瑙寺和徐少湖韵,历览凭高胜，群嚣静晚坡。雨藏山阁久，潮入海门多。野色孤城合，林光独鹤过。湖山如可卜，岸帻听渔歌。,5
Qing,孔毓玑,劝蚕,同为浙中人，应识浙中事。嘉湖有布更缫丝，桑叶油油遍墟里。五月新丝蚕事成，办公先自官租始。更有余赀日用饶，女嫁男婚取诸此。桐江西来习俗移，土瘠民贫人懈驰。我是父母斯民责，循行敢惮临郊鄙。既怪耕氓只待天，还嗟女手忘生理。夏挥团扇冬携炉，辜负天公付十指。东隅旧有桑园名，微行芜没空山里。我遣平头赴彼都，购得桑秧五千纪。分播民间着意栽，森森弱植倾桃李。利赖犹需三五年，经营成局今朝起。预求并剪萝繁枝，下饼担泥勤省视。籧筐曲薄制坚完，早请蚕师蓄蚕子。何须作过觅蝇头，急切归家谋娣姒。细检当年旧志书，纺绩生涯似祖妣。轧轧机声浃比闾，衣丰食足兴百礼。我虽旦晚赋归田，神游叹羡常风美。,6
Ming,王梅,赠滁州刘文学,卖药不受值，谈禅能了元。林藏收谷虎，座有献花猿。泛蚁常侵晓，悬鹑或负暄。汉家徵五隐，早晚贲丘园。,5
Song,王洋,夜闻赛神鼓,坎坎丰年鼓，鳞鳞赛社人。神宽陟降礼，情取笑言真。掩豆豚肩薄，分馀福斝频。灵坛本宜夜，考鼓已疏津。,3
Ming,平显,赠王克佐归杜渎,巾子峰头月正秋，观光归系柳塘舟。故园松菊存三径，上国衣冠快一游。静著医方为秘要，稳敲诗句入冥搜。阿咸况是青云器，早晚除书报竹楼。,5
Yuan,吴正卿,丁巳赴湖广乡试晓发城月驿待友人周景沂不至诗以督之,画角声残月影横，邻鸡多事管人行。滟杯满引防岚重，新句慵编爱驶轻。一宿蘧庐仁义熟，三生败石梦魂清。故人不至予怀渺，长笑出门天地明。,4
Qing,孔璐华,汉金釭歌,一锊金釭忆汉年，汉宫遗制至今传。赵家姊妹来何处，燕燕飞来绝可怜。双双燕入昭阳殿，班姬辞辇甘秋扇。黄金作屋贮温柔，《西京杂记》分明见。专宠承恩望久长，玉阶铜沓斗新妆。碧栊朱户参差起，歌舞声中夜未央。此釭嵌璧锁深阁，象床熊席明珠蛤。白璧蓝田似列钱，釭中翠羽涂金合。汉宫劫后久成灰，春风惟有野棠开。美人黄土归何处，此时犹见燕飞来。当年威斗尽颠倒，鼎在陶陵亦难保。千年未损古金纹，农夫犹得耕芳草。可怜涏涏啄王孙，釭上泥巢旧有痕。一镮人手寒金重，不打仓琅古木门。,6
Yuan,吕止庵,其二 为董针姑作四首,相思病，万种情，几度海山盟。谁薄幸？谁至诚？更能行，到底如何离影？,4
Ming,方文,上云居山,云居去地三千丈，缥缈真为云所居。却讶峰头多畎浍，宛然天半一村墟。栴檀况有神宗笔，贝叶曾分御府书。僧老不知陵谷变，向人犹说旧皇舆。,5
Ming,王衡,其二,孤筇短笠乍低昂，翠壁丹枫引兴长。片石倒悬流水路，断厓刚掩薜萝房。诸天影里沈西界，斜月林中见上方。绕尽寒空不知路，冥冥钟磬远相将。,5
NanBei,刘义恭,彭城戏马台集诗,骋骛辞南京，弭节憩东楚。懿蕃重遐望，兴言集僚侣。于役未云淹，时迁变溽暑。眷恋江水流，回首独延伫。,1
Qing,王荫祜,其三,同是中朝彦，奚分蜀洛为。不须更相竞，都在党人碑。,6
Ming,尹斗寿,次平远堂韵（为府使时所建）,亭榭环滁胜，江湖范老心。经营真戏剧，跬步亦登临。景物诗兼画，行装鹤与琴。美人何处在，华岳入沈吟。,5
Ming,王廷干,天寿山行宫,天旆三春发，离宫四月开。观河怀禹迹，问野见周才。日气生高岭，云阴拂翠台。太平叨扈从，文雅愧邹枚。,5
Qing,方登峄,端州采砚行,紫云砚采端州畔，端州城峙牂牁岸。峡束羚羊复北趋，十里青山耸天半。山腰有穴仅容人，山脚端溪流涆涆。溪源暗与穴凹通，积水灌中泥不暵。瓠罂往汲如传杯，水枯石出寒云散。豚膏然纸匍匐行，旭日无光晓不旦。俯身直入中渐宽，东西中洞三途判。西洞望之皆却足，劖凿伤崖崖欲断。中洞东洞半里穿，岩壁嶙峋起玉案。上岩石质艳且纯，马肝色比朝霞灿。质润色青分中岩，不及下岩居其冠。微白冉冉淡秋光，抚手摩之生石汗。石髓精华结渊底，生成独与水为伴。七晕九晕鸲鹆睛，微尘细藻秋花乱。欲散不散氤氲生，互虹气聚黄龙贯。蕉叶凝脂鳣血红，雀点斑斑洒墨翰。细粟丹砂玉带长，绿匀翡翠苔花曼。奔为火捺聚金线，绛云割取分霄汉。水冲石蚀虫齧余，黄金细缕添宫线。三岩辨色色不同，莹瑕无掩莹光面。朝天岩产阿婆滩，碝砢易紊玫环衒。西坑北岭屏风山，披离败锦松纹见。宣崖虎患采者稀，坑远梅花质尤贱。什袭琉璃百砚充，不及水岩余一片。香山宰相粤制府，前后开岩相继武。钩索不惜捐千金，尺寸蓝田杂硎砮。日役黄冈数十人，胥吏督程运斤斧。匿好献丑工师情，荆璞由来能预剖。迂性生平有砚痴，操舟三泊黄冈浦。比户千家琢石声，村民恃此充羹釜。购得下岩六寸余，五星灼耀东南聚。色和容暖融春膏，昭仪臂滑罗襦舞。莹洁神凝太液冰，生气濛濛时欲雨。缇䌌十重等鸿宝，磨砻搜辑心良苦。产者无多购者多，山灵侧耳听我歌。砚兮砚兮慎所择，须向石渠虎观挥毫驰骋帝王侧。否则穷深山，游大泽，枕图书而倚岩阿，供高人文士淋漓纷葩之笔墨。毋入富豪丛，毋使市儿窃，终古风尘埋玉玦。砚兮砚兮生莫竭，常使霄汉之间饶奇物。待我他年此地续旧游，买船载石神术移山向吴越。,6
Song,太学生妻,寄外,数日相望极，须知意思迷。梦魂不怕险，飞过大江西。,3
Tang,包佶,朝拜元陵,宫前石马对中峰，云里金铺闭几重。不见露盘迎晓日，唯闻木斧扣寒松。,2
Yuan,李谷,甲申元日,都下经三岁，逢春却自悲。亲衰犹远别，儿弱未相随。物意归生长，人情重岁时。屠苏可独饮，万虑入新诗。,4
Yuan,李道纯,述工夫 其一 发蒙,九转还丹下手功，要知山下出泉蒙。安炉妙用凭坤土，运火工夫籍巽风。兑虎震龙才混合，坎男离女便和同。自从四象归中后，造化机缄在我侬。,4
Tang,王泠然,初月赋,观乎皎皎新月。含虚惊阙。伺海蛤而齐生。候阶蓂而俱发。既与物而盈偃。亦随时而兴歇。故其清光未满。斜轮半空。依稀破镜。髣髴悬弓。离毕坠雨。绕晕生风。散微华于粉壁。集轻照于兰丛。尔其于状也。皎皎的的。镜丹霄而灼烁。鲜鲜绵绵。点清汉而连娟。逢轻云而暂蔽。杂华星而共妍。写边城之羁目。监珠箔之娇弦。思闺女之披幌。弄舟人于叩舷。若乃断山风入。中天气清。云彻暮景。霞开晚晴。望颓阳之西落。见微月之孤生。出烟郊而漫漫。映江浦之亭亭。凝碧台以光净。度青楼以色明。虽予情之斯得。停搴揽而不盈。俄而凉夜未几。低轮半倾。坠斜光于森木。落馀照于严城。临玉墀而不见。望亭阁而杳冥。予亦何为者。感在空庭。,2
Tang,方壶居士,隋堤词,尝忆江都大业秋，曾随銮跸戏龙舟。伤心一觉兴亡梦，堤柳无情识世愁。,2
Song,王安礼,昔日,昔日登名级，天街是胜游。昔日初得志，潘鬓未惊秋。逸驭乘风远，迁莺出谷幽。琼林颁宴处，楼殿彩云浮。,3
Qing,王允持,春风袅娜 江楼,向江山佳处，结个层楼。凌碧落，俯沧州。倚危阑，弥望烟涛无际，滔滔东注。千古安流。吊罢湘灵，歌残楚些，横笛何人更上头。情到片云多入梦，悲来香草亦生愁。笑我一行作客，五湖三泖，闲风月，零落谁收。诗社长，酒泉候，时乎不再，老矣焉求。无业堪消，维摩十笏，有钱可买，陶岘三舟。寄声鸥鸟，道倦游司马，归来早晚，同泛清秋。,6
WeiJin,刘道民,诗,事有远而合，蜀桐为吴石。,0
NanBei,阴铿,奉送始兴王诗,良守别承明，枉道暂逢迎。去帆收锦䋏，归骑指兰城。纷糺连山暗，潺湲派水清。桂晚花方白，莲秋叶始轻。背飞伤客念，临歧悯圣情。分风不得远，何由送上征。,1
Ming,王野,缺题,远游消息断天涯，燕子空能到妾家。春色不知人独自，庭前开遍合欢花。,5
Ming,王应鹏,送方先生还棠陵,东风杨柳潞河浔，料理扁舟载短琴。良月便从今夜得，好诗还到故山吟。峰头白鹤赤松树，云里黄茅翠竹林。临别教儿供苦节，太平丘壑是吾心。,5
Song,方峻,炼丹井铭,仙公冲晦，营炼长林。仙公显明，海岛流音。方台白麂，丹砂黄金。神飞万天，井存于今。碧甃函丈，银床半寻。涵清冽寒，涤虑洗心。德地不改，短绠汲深。我长斯民，知宗青元。周询故里，景仰遗妍。勒铭琳馆，庸永厥传。,3
Qing,丁采芝,浪淘沙 重读生香馆诗词题后,开卷便生怜。好句如仙。玉钗敲断梦难圆，如此韶华如此过，那得延年。底事不成欢。月夕花天。怀人题遍衍波笺。个里伤心人不晓，说也凄然。,6
Yuan,王吉昌,老君吟 八百行,灵源无点污，常应常清净。阴阳已罢交，子母同宫庆。冲虚葆真，一廓圆明辉心镜。头头照破归寂灭，妙用弘法，海变通无竟。具真行。慈悲形道本，惨怛心无争。普施咸利物，执谦德为权柄。圆成八百无漏果，顿超云步稳，脱凡归圣。,4
Yuan,周德清,[双调]蟾宫曲·送客之武昌,折垂杨都是残枝。诗满银笺，酒劝金卮。自在庐山，君游鄂渚，两地相思。白鹿洞谁谈旧史？黄鹤楼又有新诗。拈断吟髭，笑把霜毫，满写乌丝。,4
Yuan,吕震,武夷山,隐屏尊五曲，祠像肃千年。泉响长疑雨，山高不碍天。书堂生草带，石灶冷茶烟。道脉流今古，清宵白日然。,4
NanBei,王筠,和卫尉新渝侯巡城口号诗（简文帝、庾肩吾同赋。）,阊阖暧已昏，钩陈杳将暮。栖乌城上返，晚雀林中度。屯卫时巡警，凝威肆安步。阁道趋文昌，禁兵连武库。铜乌迎早风，金掌承朝露。罘罳分晓色，睥睨生秋雾。维城任寄隆，空想灵均赋。伊余方病免，丘园保恬素。,1
Tang,僧栖白,送圆仁三藏归本国,家山临晚日，海路信归桡。树灭浑无岸，风生只有潮。岁穷程未尽，天末国仍遥。已入闽王梦，香花境外邀。,2
Qing,方笙,卜算子 海棠,笑几日秋风，便把容光泻。弄粉施朱绣出来，千万真无价。含笑向篱边，欲语依茅舍。初沐杨妃酒乍醒，亸立斜阳下。,6
Ming,毛奇龄,上子晋峰怀姜十七梧蔡五十一仲光钱六霍,不得毛甡友，同登子晋峰。青天空浩荡，插满碧芙蓉。伊阙黄河涌，函关紫气重。携君诗句在，惊下九潭龙。,5
WeiJin,郑丰,其四,鸳鸯于飞，或矫或游。习习谷风，扇彼清流。春草扬翘，鼋鱼沉浮。感物兴想，我心长忧。谁谓河广，曾不容舟。企予望之，搔首踟蹰。,0
Tang,李竦,赋得西戎献白玉环,当时无外守，方物四夷通。列土金河北，朝天玉塞东。自将荆璞比，不与郑环同。正朔虽传汉，衣冠尚带戎。幸承提佩宠，多愧琢磨功。绝域知文教，争趋上国风。,2
Yuan,吴莱,其四 宝掌冷泉,乍拨山亭木叶堆，老僧千岁喝岩开。天从白石云根出，地带青泥雪髓来。竹影自深斜映月，鱼腥不到半凝苔。世间梦渴知多少，可待金茎露一杯。,4
Qing,王曾翼,星星峡,碛断连冈起，峰回窄径通。冻云奔马首，怪石立沙中。扼要天工险，当关地势雄。时平闲戍垒，日落鸟呼风。,6
Qing,王际华,公宴王际华戏台联,地近春明，忆当年甥馆清娱，几听后堂丝竹；序先秋禊，幸此日师门暇豫，共陪高阁襜帷。,6
Ming,王汝玉,送夏秀才赴征北幕,长剑辞亲爱，将酬报国心。家乡一骑发，关路万重深。旆卷迎边日，笳鸣乱夕阴。遥知征戍将，开幕待陈琳。,5
Song,丘浚,其二,丑却天下美人面，正得世间君子心。,3
Yuan,王子一,滚绣毬,我这𥚃度危桥拄瘦筇。俯清流靠古松。云：兄弟。你看水上流出一杯饭来了。唱：见一杯胡麻饭绿波浮动。做取分食科：唱：想行厨只隔云峰。进程途一二里。见楼台三四重。势嵯峨走鸾飞凤。晃分明金碧玲珑。内做奏乐科正末云：这是什么响。唱：又不是数声仙犬鸣天上。又不是几处樵歌起谷中。带云：待我听咱。做听科：唱：只听的环佩丁冬。,4
Ming,毛伯温,邻霄台和丁近斋,殊方久客情难遣，高阁同登意忽开。遏日高帆过西峡，霾云古树压南台。沙村近带农田出，海岸遥看买舶来。醉下虚亭寻古迹，断碑危碣半莓苔。,5
Yuan,李致远,逍遥乐,送的俺一家儿四分五落。又不敢声扬。我则索心中窨约。没来由惹下风雹。撞着这冤业难消。又不曾把神灵触忤着。怎做的犯法违条。我如今身缠铁锁。项带沈枷。你教我怎得逍遥。,4
Ming,方献夫,其二,贪泉终不易，介石是真操。按狱平反众，清屯计画劳。风流兼吏隐，德义在吾曹。故遣山林脚，随人拥去旄。,5
NanBei,沈勃,秋羁赋,于时朱云弛辰，金只御岁。菊图缛于园沼，橘倒饰于池例。草改貌而倾蕡，林伐状而摇蒂。潭潋气而威荷，露危光而严蕙。,1
Ming,王绂,送吕太守之沁州（名允铭号筠轩）,沁州汾水北，兹地我曾过。郡郭云山绕，人家土屋多。民淳无狱讼，时泰少徵科。此去君为牧，应闻五裤歌。,5
Qing,王鸿绪,过常熟县,望齐门北水潆洄，信宿扁舟荡桨来。乌目山高临雉堞，桃源涧仄逼城隈。多情幽鸟迎人语，无数闲花傍路开。好景赏心难自遣，不妨携杖更登台。,6
Ming,文彭,别徐允升次段子辛韵,君昔毗陵别，余今白下归。帆飞大江月，尘拂帝京衣。心逐冥鸿杳，愁添落叶稀。百年浑去住，何必更依依。,5
Yuan,李质,康山旧隐,老樵家住康山巅，别来回首今十年。红尘汨没馀白发，欲寻旧隐归无缘。绣衣仙人妙探玄，怜我老病思林泉。笑驱六丁截坤轴，康山移置高台悬。丹崖翠壁回翔鸾，寒藤古木含风蟾。樵云径行涧底路，青苔白石溪溅溅。苍松手植初齐眉，灵虬夭矫将参天。云间数椽旧茅屋，至今风雨犹依然。小桥当门度流水，窗扉倒影涵清涟。雨馀风日问晴轩，林霏空翠飘兰荃。平生知己二三友，相过不待相招延。把书对弈坐终日，纶巾羽服沧洲仙。杖藜扶衰一老年，采芝长入藤萝烟。意行常与鹿为伴，兴来渴想杯如川。某山某水钓游处，摩挲历历俱眼前。乃知尘世等梦幻，百岁一枕槐根眠。倘蒙圣恩赐归田，拟办布袜青行缠。山中故人不遐弃，定有招我归来篇。,4
Qing,王鸿绪,采莲歌,采采江水滨，荷花照脸新。莫愁西日晚，明月解留人。,6
Ming,叶颙,幽居杂兴,疏斋清夜醒，修径白云长。袖归南山影，心潜上国光。西风岩桂老，细雨野椒黄。地僻人踪少，烟扉开竹房。,5
Ming,王彦泓,睡起,睡起即尊前，前墀霁魄圆。晚花疏更好，秋鸟静堪怜。风露当歌落，星河向酒悬。宿酲犹未解，于此复陶然。,5
Ming,古文集,燕石长亭,此是朝天第一程，柳边风飏酒旗轻。丈夫不洒离筵泪，任唱阳关曲几声。,5
Ming,释以贞,过友人故居,石径荒凉鸟雀悲，閒云几片隔墙窥。茅堂日暮无人见，零落秋虫挂网丝。,5
Yuan,王宥,洞真观,年来无计脱红尘，今日郊原偶出巡。才短山灵应笑我，秋高风景暗撩人。傍篱野菊含清露，近水岸花应小春。一夜青毡陪鹤睡，却煎诗骨瘦三分。,4
Qing,王恪,椒山先生祠,风节容城仰，斜阳凭轼时。疏成十罪定，狱借二王辞。大鸟前朝墓，披鳞异代祠。病中虚拜荐，钦挹起馀思。,6
Song,上官辰,游大涤山,山蟠鳌足云千丈，溪折羊肠路九回。神石肯穿秦斧凿，古坛曾见汉楼台。秋山风雨银河下，月夜笙箫玉佩来。山自青青泉自洁，百年踪迹几苍苔。,3
Tang,王季友,商邱开泳得明珠赋,专心所感。伪物皆成。若商邱之始泳。得明珠于至精。以荷畚之窘。揖乘轩之荣。曾狎侮之不暇。孰招延而有情。惟此翁者。古之愚也。存已性之任真。谓人言之无假。守其抱朴之意。不知玩人之事。信河水之深曲。是宝珠之所置。洪流沃日。呀万丈之层潭。绝岸排云。抱千艘之险地。无乌兽之敢近。岂泥沙之可得。何长舌之见欺。遂投身于不测。膺腾于泉客之缴。足迹于冯夷之域。奫沦未远。觉圆质之当扪。滉瀁无涯。见孤光之上逼。于是握照乘之珍。出重泉之滨。星辉耀掌。雪彩环身。当太阳之益照。射众象而惊新。虚白无瑕。粲琼华而纳景。清规半湿。烱冰状而流津。足供居常者骇异。轻薄者居厚。瞪睢盱之拙目。钳胡卢之笑口。不待骊龙之睡。无劳巨蚌之剖。超万顷而一合。由素无而忽有。彼非他能。道在至信。苟志气之克专。实神灵之与进。脱用心之疑惑。必在物而多吝。故事无可否。精求乃获。泉非合浦。尚谓出其明珠。地比荆山。固可营其拱璧。彼移山于海。饮羽于石。皆非自然之致。力繄敢而后适。,2
Tang,孔德绍,王泽岭遭洪水,地籁风声急，天津云色愁。悠然万顷满，俄尔百川浮。还似金堤溢，翻如碧海流。惊涛遥起鹭，回岸不分牛。徒知怀赵景，终是倦阳侯。木梗诚无托，芦灰岂暇求。思得乘槎便，萧然河汉游。,2
Ming,包节,五日同双溪小坐,万里投荒日，三年去国臣。偶逢时序感，重怆别离神。檐杏梢云密，山花过雨新。芳华聊可玩，况对故乡人。,5
Qing,王于臣,沁园春 其一 春日山居二首,徙倚柴门，如许春光，幽思无聊。渐浅藻浮青，烟生溪口，长松分翠。晴蔽山椒。断续人家，参差林麓，官道遥通大石桥。香风起，又吹残秾李，落尽夭桃。竹篱夹住墙腰。更北舍东邻屋覆茅。喜叱叱村童，畦边驱犊，乌乌渔夫，浦外鸣桡。时见斜阳，平连莽苍，荷锸随身下采樵。都休问，问王孙芳草，愁绝魂销。,6
Song,于定国,阅武喜晴和厉寺正韵,元戎笳鼓闹新晴，风柳丝丝万马鸣。尺籍伍符亲点检，牙旗甲马喜晶明。潢池刀剑虽安帖，紫塞烟尘欠扫清。闻道玉皇新有诏，禁中虚席待谈兵。,3
Tang,段义宗,句,悬心秋夜月，万里照乡关。玉排复道珊瑚殿，金错危椆翡翠楼。此花不与众花同，为感高僧护法功。,2
Yuan,汪宗臣,鸿门舞剑歌,黑云压垒骓嘶风，荆轲聂政粗豪同。舞筵闪动青蛇影，焉知火帝生真龙。一剑剡剡匹夫勇，一剑翼翼随西东。壮士长戈气罥虹，扫开霾曀曦光融。尊前张胆不为屈，生彘脔割吞群凶。子房笑语指顾顷，奚啻脱车深淖中。平阳帝谱炎精动，玉蜿蜒夜当其锋。秦关恍服汤武出，赤帜弥张天下雄。金刀赫灵汉剑奋，乌江落日楚剑空。美人没草骓没水，项庄何处鸣秋蛩。,4
Qing,王崇烈,挽张之洞联,论情则义重博施，论恩则感深知己；在朝则怆怀柱石，在家则恸见杯棬。,6
Qing,方尔谦,贺罗韵玲、马文季结婚,玉骢马，少年场，白眉世家，一代文宗传季子；金叵罗，合欢酒，黄花门第，九秋韵事斗玲珑。,6
Qing,文鼎,题画,杏林低护水之涯，独自扶筇问酒家。一角青山遮不住，几椽茅屋夕阳斜。,6
Tang,李清,咏石季伦,金谷繁华石季伦，只能谋富不谋身。当时纵与绿珠去，犹有无穷歌舞人。,2
Song,毛幵,满庭芳 其一 自宛陵易倅东阳，留别诸同寮,世事难穷，人生无定，偶然蓬转萍浮。为谁教我，从宦到东州。还似翩翩海燕，乘春至、归及凉秋。回头笑，浑家数口，又泛五湖舟。悠悠。当此去，黄童白叟，莫漫相留。但溪山好处，深负重游。珍重诸公送我，临岐泪、欲语先流。应须记，从今风月，相忆在南楼。,3
Yuan,僧宗衍,秀州东郭舟中,自在眠沙鸟，参差入郭舟。山林吾计拙，天地此身浮。晓气成云住，晴波杂雾流。揽衣疑厚薄，十月暖如秋。,4
Qing,王心敬,感秋,何事浮游似梦游，西风吹雁又林丘。半生空负千秋志，一夜常怀万古忧。芳树望中惊落叶，碧溪眼底泻寒流。白头看破历来妄，且摘黄花当酒筹。,6
Yuan,李京,出使云南留别都（一作京）城诸公,苍龙双阙郁岧峣，曾侍鹓鸾趁早朝。往事已随尘衮衮，虚名赢得鬓萧萧。长林丰草空相忆，瘴雨蛮烟苦见招。借问都门门外柳？为谁留著最长条。,4
Ming,王猷,庐山瀑布,谁将白玉结帘栊，挂上香炉第几峰。雨暗幽崖龙吐沫，云流绝壑浪翻空。排连直欲倾三峡，错落飞来动八风。一吸灵津清彻骨，冰心时在心壶中。,5
Yuan,李穑,谒成谊叔侍郎①,海外同年子，门前此日身。童心犹未化，汉语总非真。学业频相砺，盘飧每赐珍。稼亭书一幅，赏玩自凝神。,4
Yuan,朱梦炎,其二,吴越山川胜概多，彩云楼观郁嵯峨。晴岚日照芙蓉影，细柳风生翡翠波。楚客移舟时见问，吴姬抱瑟肯相过。片帆明日江东去，尚忆樽前对酒歌。,4
Tang,令狐楚,鄂州使至窦七副使中丞①见示与元②相公献酬之什鄙人③任户部尚书时（《王》作「日」）中丞是当司员外郎每示（《王》作「有」）篇章多相唱和今因题四韵以寄所怀（一作和寄窦七中丞）,仙吏秦城别，新诗鄂渚来。才推今八斗，职副旧三台。雕镂心偏许，缄封手自开。何年相赠答，却得在中台。,2
NanBei,范云,咏井诗,乃鉴长林曲，有浚广庭前。即源已为浪，因方自成圆。兼冬积温水，叠暑泌寒泉。不甘未应竭，既涸断来翾。,1
Yuan,石子章,斗鹌鹑,休笑俺草户柴门。那𥚃取那银屏的这绣榻梁尹云：老夫久慕高风。因此相访。正旦唱：。多谢也降尊临卑。屈高屈高就下。梁尹云：道姑。兀的不是琴。请抚一曲。老夫洗耳。正旦云：琴弦断。弹不得了也。梁尹云：道姑。你那弦断几时了。出家人休调发我。正旦唱：俺出家人从来不会调发。相公少罪咱。梁尹云：道姑既断了弦。市面上别寻一个续上不的。正旦唱：这弦向那市面上难寻。欲要呵则除江心𥚃旋打。,4
Ming,叶元玉,挽三山强克谦太守,瓜州人去马萧萧，计到金台泪欲飘。铜虎有符犹未合，玉楼无记却先招。典刑缺失乡邦瘁，贤哲凋零士气消。老眼摩挲向南望，海天空阔正寥寥。,5
Qing,丁澎,报宋荔裳观察,风起卢龙急雁行，几年归梦渡渔阳。髡钳季布藏车下，钩党符融泣路旁。马怯危桥流汩汩，鹳鸣横岭月苍苍。榆黄霜白惊秋晚，不敢逢人问故乡。,6
Tang,王季友,滑中赠崔高士瑾,夫子保药命，外身得无咎。日月不能老，化肠为筋否。十年前见君，甲子过我寿。于何今相逢，华发在我后。近而知其远，少见今白首。遥信蓬莱宫，不死世世有。玄石采盈担，神方秘其肘。问家惟指云，爱气常言酒。摄生固如此，履道当不朽。未能太玄同，愿亦天地久。实腹以芝朮，贱形乃刍狗。自勉将勉余，良药在苦口。,2
Qing,文星瑞,喜眷属至自广州兼怀咏轩弟高州 其一,才别已三月，今来又一方。风霜惊岁晚，弱小虑途长。未见情偏切，相逢话转忘。翻思前夕梦，江路月茫茫。,6
NanBei,荀济,赠阴梁州诗,副尉西域返，伏波南海还。坎壈多构难，郁怏少腾迁。孰云功未立，宁是契不全。直为逢迎寡，良由听受偏。若人本高绝，芬馥迈兰荃。驱车趋折坂，匡坐酌贪泉。洗帻岂虚唱，席皮良信然。群醉嫉孤醒，众媸恐独妍。龙旗翻委郁，鹢轴更回邅。鹍势终横海，鹏力会冲天。昔余遇知己，一面深千祀。纡人重结袜，辱德逾过市。诗酒悦风云，琴歌赏桃李。淹留汉水曲，契阔渝川涘。结绶惟贡公，推名实鲍子。徒然怀伏剑，终无报国士。高怀不可忘，剑意何能已。已作金兰契，何言云雨别。咄嗟改容鬓，俄顷弥年岁。海曲穷地表，江源渺天际。云泥已殊路，暄凉讵同节。柳絮亟如丝，梅花屡成雪。月落桂阴远，风起萱条结。鹤舞想低昂，鹍弦梦清切。闻君戍灵关，瓜时犹未还。数泛明月沼，频游向日湾。金碧应仿佛，轮镜几登攀。复承西归后，将兵出湖口。经过道路长，往来日月久。玉体何容歇，金浆故应有。阳台可燕私，章华堪置酒。既弹赵人瑟，复击秦人缶。缶瑟多奇调，秦赵饶姝妙。得意在双眸，倾城犹一笑。伯喈恩实早，十杜夭终少。殁等盛姬伤，存同魏车照。君子笃久要，宿昔盛宾僚。依依集鳞羽，眷着共枝条。一朝限歧路，万里异波潮。容仪虽眇眇，梦想尚昭昭。新人不相识，故人讵相忆。杳杳间山川，迢迢阻音息。各附青云远，讵假排虚力。风月接欢宴，酒醴承颜色。安知慕俦者，潺潺涕沾轼。仆本不平人，悲愁眉亦嚬。年来空自老，岁去不知春。未能全体命，于中欲问津。五噫如适越，十上似游秦。肌肤积霜露，旅力倦风尘。乌裘日日故，白发朝朝新。人生感意气，相知无富贵。怀赵实廉颇，思燕唯乐毅。大选咆咻士，广募嫖姚慰。映月比刀环，瞻星看剑气。郢路一迢远，长楸几歔欷。渤澥水尚宽，崦嵫日犹未。丈夫志四海，儿女多辞费。待余济浊河，从君宿清渭。,1
Yuan,王钝,过湘潭,短棹轻蓑汎汎舟，满江烟雨雪初收。天旋岸转疑行马，心旷神閒愧野鸥。云抹山腰凝暮霭，浪添沙觜漾春流。不知何处归帆急，远挂潇湘一段愁。,4
Yuan,吴景奎,过临平,舟过临平后，青山一点无。大江吞两浙，平野入三吴。逆旅愁闻雁，行庖只鲙鲈。风帆如借便，明日到姑苏。,4
WeiJin,左芬,荆武王夫人邓曼赞,天道恶盈，极数则微。邈哉邓曼，心映祸几。睹兆叹亡，考德知衰。贤智卓殊，邈哉难追。,0
Ming,文益成,次永兴上房韵,归途偶值雪生华，岁暮奇观北海涡。极目山河银作界，满园林树玉成花。蹇驴桥上吟肩耸，短艇矶头钓笠斜。景物饷人能到醉，一樽相对饮无何。,5
Qing,丁绍仪,游寄畅园,绿树阴初合，闲庭草渐肥。游鱼负萍戏，小鸟逐花飞。雨过泉声静，风来酒力微。斯游殊不易，我是暂时归。,6
Ming,王慎中,送吕思抑户部之淮上三首 其一,诏使发河阳，仙郎惜署香。家临京口郡，节建海陵仓。冰后过全鲁，花时到下相。苍苍葭菼外，明月定相望。,5
Song,孔平仲,和刘江宁韵送张天觉同年三首 其一,倾盖逢吾喜，开樽为子斟。笑谈天下事，忠义古人心。戢翼丹霄远，藏鳞赤壁深。弹冠行且起，朝列迟华簪。,3
Yuan,李集,寄陶隐,子安年甚少，还似老成翁。高义追前辈，新诗继国风。三年江海谪，一日道途通。努力扶王室，从今慎厥终。,4
NanBei,陆厥,奉答内兄希叔诗 其一,嘉惠承帝子，躧履奉王孙。属叨金马署，又点铜龙门。出入平津邸，一见孟尝尊。归来翳桑柘，朝夕异凉温。,1
Yuan,僧如阜,续兰亭会补任城令吕本诗,禊饮秘图湖，天气淑且柔。传觞际曲渚，濯缨临芳洲。纤条乱风树，幽葩落晴沟。众宾亦以乐，正忘尘世忧。,4
Ming,王邦瑞,滨州联,天下雄图惟海岱；古来循吏有龚黄。,5
Ming,王谊,留别翰林诸公,黄金阙下脱朝簪，便理归舟载绿琴。竹叶纵教临别意，葵花难展向阳心。烟霞谷口耕春雨，松桂岩前憩夕阴。自愧不才终远去，故人毋讶玉为音。,5
Ming,尹台,滕县道中,滕阳三百里，大地捲沙霾。不辨春阳气，能胜旱暵哀。柳长伤碧乱，草涩阻青回。试问东蒙北，何山可剪莱。,5
Qing,方荫华,悼翠姬,堪叹弥留近百朝，严霜一夕折柔条。方期渐渐沈疴愈，岂料茫茫泉路遥。官舍孤镫凄欲绝，旅窗冷月泪难消。伤心最是怜征客，谁共尊前慰寂寥。,6
Tang,王维,偶然作六首 其六,老来懒赋诗，惟有老相随。宿世谬词客，前身应画师。不能舍馀习，偶被世人知。名字本皆是，此心还不知。,2
WeiJin,卢谌,赠刘琨诗二十首 其二,伊陟佐商，山甫翼周。弘济艰难，对扬王休。苟非异德，旷世同流。加其忠贞，宣其徽猷。,0
Qing,王鸿绪,送顾侠君南归,黄金台下骅骝去，尘世谁知相马经。击筑痛浮燕市白，钓竿归指莫釐青。凤毛共许传灵运，龙尾何妨属管宁。应有珠玑干气象，选楼高傍少微星。,6
Yuan,吴镇,董源小幅,烟水冥迷山远近，高山临水更清寒。茆堂深倚林中搆，商舶遥从海岛还。云起乱峰生巧思，鸟飞残照入遐观。生绡仅尺无穷意，谁识经营惨澹间。,4
Ming,王子一,天下乐,也算个閒趁东风数落花。荣华。谁恋他。敢则是瓦盆边几场沈醉杀。快清风。袍袖宽。倦红尘路径狭。便休题相逢不下马。,5
Song,方信孺,禺山,禺山何事作番山，空有陂陀迹已漫。今日升堂听丝竹，沉香不见旧阑干。,3
Ming,王佑,谢刘子高惠冰,御井开冰赐近官，故人驰赠出朝端。天霜积块承金碗，雨露融英荐玉盘。受赐知君恩最重，分尝令我病先安。忆曾乌府居长夏，近侍擎来满座寒。,5
WeiJin,卢谌,其九,昔在暇日，妙寻通理。尤彼意气，狭是节士。情以体生，感以情起。趣舍同要，穷达斯已。,0
Ming,方大猷,卖花声,桑落酿初成。一曲新声。年来觞咏顿忘情。若到尽头无歇处，万念都清。何者是功名。荣辱如枰。殷勤佛子传灯。去住临难方解脱，直證无生。,5
Ming,王祎,其二,爱听筝声曲，贪看锦上花。青年去如失，白发坐来加。政复怜身世，无徒恋物华。劝君坚晚节，湖畔卧烟霞。,5
Ming,王錂,尾声,这香芜佩服须珍重。老旦：看楼台罨画夕阳中。小旦明日斋心谒梵宫。,5
Song,王贽,过吴江,吴江秋水灌平湖，水阔烟深恨有馀。因想季鹰当日事，归来未必为莼鲈。,3
Song,王道亨,桃源忆故人,刘郎自是桃花主。不许春风门度。春色易随风去。片片伤春暮。返魂不用清香炷。却有梅花淡伫。从此镇长相顾。不怨飘残雨。,3
Song,方逢振,峡塾讲中庸第二章诗,滔滔逝者若斯夫，不有耆儒孰共扶。昭揭五条皆远道，由来一本不殊途。圣贤奥义难穷尽，老笔名言妙写模。我欲研朱同点易，先生肯位此中无。,3
Song,懒云,田横墓,荒冢临歧尚隐然，春风吹绿草芊芊。牧儿乱唱黄昏后，犹似悲歌薤露篇。,3
Ming,尹祥,十一月十一日。碧蹄驿别许杨州，洪监丞，徐主簿,上国观光日，邮亭掺别时。朔风吹醉面，朝日射重扉。鹤野归云迥，燕京去路迟。汉山春草绿，重与细论诗。,5
Ming,王绅,送徐庭舒省亲,太学游歌久，慈亲雪满头。寸心常爱日，千里趣归舟。把酒乌衣巷，瞻云白鹭洲。上堂称寿毕，还旆莫淹留。,5
Song,王操,赠刘将军,三十悬钩事圣朝，功名常爱霍嫖姚。锦衣香重花垂足，玉带光寒雪绕腰。秣马暖思秦地草，弦弓秋忆雁门雕。清时閒却英雄兴，醉听笙歌掷酒瓢。,3
Ming,王褒,元夕观灯应制,鱼钥春开虎豹关，五云星斗近天颜。绛河月湿金盘露，火树香分玉笋班。鳷鹊漏传花外观，蓬莱仗列海中山。万方乐事同元夕，恩赐千官十日閒。,5
Song,王献臣,寂光寺,霸业何劳问废兴，前人楼阁后人登。海山有籍归真主，云物无情属野僧。饮鹿澄潭环细浪，啼猿拱木网寒藤。纷华不见旧时事，惟有禅龛空报澄。,3
Tang,僧神晏,题所居屋壁（题拟）,白道从兹速改张，休来显现作妖祥。定祛邪行归真见，必得超凡入圣乡。,2
Yuan,王冕,其六,乡邻同社酒，亦足叙幽情。著作轻庄子，悲哀笑贾生。荒林孤鸟没，远浦夕阳明。休问东陵后，裁瓜即邵平。,4
Yuan,昂吉,其二,采采叶上莲，吴姬荡桨云满船。红妆避人隔花笑，一生自倚如花妍。低头更采叶上莲，锦云绕指香风传。殷勤裁缝作莲幕，为君高挂黄堂边，待君日日来周旋。,4
Tang,上官仪,入朝洛堤步行,脉脉广川流，驱马历长洲。鹊飞山月曙，蝉噪野风秋。,2
Qing,王瑗,水调歌头 折庭桂寄玉雯姊，即询菊花消息,分手半秋矣，金粟又飘香。对兹云外仙艳，月姊忆瑶光。不惜兔惊折取，好趁鸾飞寄与，镜助晓来妆。或用胆瓶供，静倚一枝旁。想君来，东篱下，旧芬芳。不知近日消息，可有几分黄。倘许翠衿人到，共把白衣酒酌，小醉正无妨。我辈不栉士，只合为花忙。,6
Qing,于式枚,其六,等是三川客，飘零滞一乡。死生房太尉，羁旅汉中王。江汉堪终老，彭嘉各异方。白鸥如可狎，真欲赋沧浪。,6
Song,王安中,进和御制大明殿御画屏风诗,琳阙灵游恍驭风，曲屏亲画孝心通。越禽翠射宫檐外，闽果红垂御扆中。阶影近留金琐碎，林光遥映玉青葱。万年原庙钦崇极，更识君王继序功。,3
Ming,叶小鸾,生查子 送春,风飘万点红，零落胭脂色。柳絮入帘栊，似问人愁寂。凭阑望远山，芳草连天碧。深院锁春光，去尽无寻觅。,5
Qing,王元勋,九日同钱竹汀先生曹习庵舍人登陶然亭有作,孤亭直上出疏林，槛外飞鸿送远音。满地夕阳明潦水，遥空寒色散云阴。凭高易下怀乡泪，客久难为游子吟。差喜金门多旧识，凤城佳日共登临。,6
Tang,僧庭实,逸句,吟中双鬓白，笑里一生贫。,2
Tang,李收,和中书侍郎院壁画云,粉壁画云成，如能上太清。影从霄汉发，光照掖垣明。映筱多幽趣，临轩得野情。独思作霖雨，流润及生灵。,2
Yuan,吴克恭,春夏承湖南佥宪兀颜子中问讯敬用酬上,有客湖南去，闻公宪节新。坐沾梅子雨，忆别柳条春。衡岳瞻朱鸟，湘江咏绿蘋。升车访遗逸，问俗愿清淳。,4
Ming,王稚登,送孙明府之崇明,昔年芸歌侣，凫舄向南征。官俸鱼租入，衙斋蜃气成。问程看日出，到海听鸡鸣。地僻无官长，何须束带迎。,5
Qing,丁宝光,和洪月樵见赠原韵①,驱山驾海回波涛，叹君才思逾黄滔。楚词湘怨满秋水，屈子问天日慅慅。我来东海将归去，与君剪烛忘更曙。江山离乱不可言，家国迁移岂知处。铸错十州罗绍威，魏地日削何所归。钟仪屈作南冠隐，相对英雄泪满衣。感君意气最磅礡，锦城岂恋蜀中乐。庾信无心赋小园，何逊有诗留东阁。大荒晦迹又埋头，乾坤身世等泡沤。中原恢复放翁志，唐室兴亡杜甫愁。年年萧寺怀齑饭，四海一心思治乱。五岳游踪虽未通，九寰形势已知半。强作诗人恨且长，那堪异域托徜徉。一朝文物沦殊俗，万里江湖望帝乡。健飞我亦伤摧抑，得子文章壮行色。台山千载有传人，大名且满江南北。,6
Yuan,王思诚,按部至岚州怀旧,早涉卧虎泉，晓过飞燕堡。北来风泠泠，东升日杲杲。冰雪满髯须，鳞甲生衣袄。候官远相逢，村落饭一饱。南岭秀双松，亭亭荫危道。山深涧路滑，懔懔畏马倒。俄然得平地，深忧豁如埽。解鞍西岚城，畴昔一曾到。经今二十年，颜色嗟已老。念彼同襟人，聚散若萍草。各在天一涯，谁与脩旧好。作诗写孤怀，卮酒聊自劳。,4
Song,王绹,建炎丞相成国吕忠穆公退老堂 其一,尚父风猷袭后昆，复生贤相绍高门。白麻恳避公孤贵，黄阁屡辞机务繁。再入经纶劳鼎铉，乍从觞咏乐山樊。功名终始追前哲，美播青编望益尊。,3
Yuan,方一夔,秋晚杂兴十二首 其一,深秋转萧索，木叶满荒城。逝水流年景，西风逆旅情。圉监通马语，笼养变禽鸣。吾道知衰久，人都一概声。,4
Ming,王微,舟次江浒,一叶浮空无尽头，寒云风切水西流。蒹葭月里村村杵，蟋蟀声中处处秋。客思夜通千里梦，钟声不散五更愁。孤踪何地堪相托，漠漠荒烟一钓舟。,5
Yuan,王子一,呆骨朵,你便铁石人也惹起凡心动。莫不是驾青鸾天上飞琼。似这般花月神仙。晃动了文章钜公。做相见科旦云：刘郎阮郎。请同到舍下。正末云：他女娘家怎知我们的名姓。便以刘郎阮郎呼之。兄弟。我和你莫非是梦中么。唱：没揣的撞到风流阵。引入花胡衕。摆列着金钗十二行。敢则梦上他巫山十二峰。,4
Ming,王称,送黄尊师归华山,我送金华子，西归玉女峰。瑶笙飞一鹤，宝剑佩双龙。人问丹砂诀，天清碧涧钟。遥知骑白鹿，韩众定相逢。,5
Tang,希道,授炙毂子歌二首① 其一,木津天魂，金液地魄。坎离运行宽无成，金木有数秦晋合。近效宜六旬，远期三载阔。,2
Ming,王中,初夏寄兴,日长庭馆倦琴书，久病情怀偶自如。苔遍空墙新雨后，泥香小径落花余。耽闲会遣形骸累，向老全将世味疏。风满北窗清梦觉，翛然心境上皇初。,5
Yuan,王虎臣,鼠须笔,维鼠穿窬以窃名，来亲笔砚岂无心。几年俛首潜蓬荜，一日掀髯入翰林。汤沐已曾沾圣泽，文章未见出徽音。自知不是中山族，秉用徒惭眷遇深。,4
WeiJin,应玚,西狩赋,伊炎汉之建安，飞龙跃乎天衢。皇宰弈而陶运，树匡翼而大摹。荡无妄之氛秽，扬威灵乎八区。开九土之旧迹，暨声教于海隅。时霜凄而淹野，寒风肃而川逝。草木纷而摇荡，鸷鸟别而高厉。既乃拣吉日，练嘉辰。清风矢戒，屏翳收尘。于是魏公乃乘雕辂，驷飞黄，拥箫钲，建九幢。按辔清途，飒沓风翔。属车轇轕，羽骑腾骧。于是围网周舍，雷鼓天震。千乘长罗，万表星陈。双翼伉旌，八校祖分。长燧电举，高烟蔽云。尔乃徒舆并兴，方轨连质。惊飙四骇，冲禽惊溢。骋兽塞野，飞鸟蔽日。尔乃赴玄谷，陵崇峦，俯掣奔猴，仰捷飞猿。云幕被于广野，京燎照乎平原。醴炰充给，洪施普宣。,0
Ming,王嗣经,金陵元夕曲四首 其一,三市非烟五剧尘，九微焰接百枝新。楚萍散作星重晕，赵璧飞为满月轮。,5
Song,王度,游石门,石门深锁气何雄，那得群仙采药踪。列嶂时时看过鸟，悬崖历历长游龙。一书未学嵇中散，十日聊陪邴曼容。拟向锦屏题姓字，箫台端的是元功。,3
Yuan,释自恢,送海上人还荆门,遍礼南朝古佛宫，荆岑春去百花浓。江通楚蜀波涛壮，山入湖湘紫翠重。拄杖穿云随白鹿，军持分水浴苍龙。欲知后夜相思梦，月落猿啼满竺峰。,4
Yuan,吴龙翰,戊午诏与弟文战棘闱自惭师衄况有炊臼之梦不能为怀幸故人有荐乡书魁漕闱者良以自慰,霜叶秋风下，寒窗著病身。乾坤为逆旅，岁月转车轮。白首无贤妇，青云有故人。愁怀今日解，漫啜瓮边春。,4
Qing,王夫之,重登双髻峰,拾级千寻上，登临一倍难。日斜双树径，云满曼花坛。龙雨腥还合，佛灯青欲残。振衣情不惬，北望暮云寒。,6
Ming,司马堙,珍珠泉,一勺寒泉足洗心，石根痴坐几沉吟。下通沧海元无底，出自鸿蒙只到今。宾从共知川上意，咏歌聊继舞雩音。重来预有他年约，莫遣千山云雾深。,5
Tang,朱冲和,遗临平监吏,三千里外布干戈，果得鲸鲵入网罗。今日宝刀无杀气，只缘君处受恩多。,2
Ming,尤安礼,送人从军,秋风正摇落，游子遽离群。结发事戎行，远戍骠姚军。悠悠岁月迈，渺渺川涂分。何以慰心曲，努力树功勋。,5
Ming,叶敏,元旦导驾,晓筹初报逢元日，御座春盘进碧桃。列炬光摇青琐闼，五云浮映郁金袍。牙旗闪日瑶阶合，露掌含风玉柱高。簪笏趋跄引龙驭，太平真藉圣躬劳。,5
Song,元绛,题溪口广慈寺,云外轩窗切斗牛，翛然三伏亦生秋。青山屈曲无重数，俱束溪光款款流。,3
Tang,僧元安,其二,石人机似汝，也解唱巴歌。汝若似石人，雪曲也应和。,2
Yuan,安熙,夏夜即事,未遂平生志，求田拟种瓜。天游华表鹤，井坐子阳蛙。世事一场梦，俗情三月花。兴亡天不问，阅尽几年华。,4
Yuan,白珽,赠青龙任月山,倾盖相逢意已亲，风流儒雅迈同伦。曾来东阁观奇士，又向西湖见伟人。放棹小溪梅皪皪，敲棋深院烛燐燐。悬知后夜相怀切，帆落胥山月一轮。,4
NanBei,沈君攸,采莲曲,平川映晚霞，莲舟泛浪华。衣香随岸远，荷影向流斜。度手牵长柄，转楫避疏花。还船不畏满，归路讵嫌赊。,1
Qing,王辰顺,途中阻雨有怀,定有清明日，晨昏恨久违。母应思子切，天似厌人归。风雨随征盖，泥涂涴客衣。家贫连下第，乡梦逐云飞。,6
WeiJin,傅咸,周官诗,惟王建国，设官分职。进贤兴功，取诸易直。除其不蠲，无敢反侧。以德诏爵，允臻其极。（一章）辨其可任，以告于正。掌其戒禁，治其政令。各修乃职，以听王命。（二章）,0
Yuan,汪泽民,题翠微寺,堂上麻衣坐，阶前锡杖泉。人依碧霄近，寺与翠微连。山拥无尘地，云开宿雨天。明当临绝顶，禅榻借高眠。,4
Song,方回,其十,暑月忆寒月，老身兼病身。簟谁分长物，酒并缺贤人。山市冰难致，家园蒜自珍。黄芽冷香饮，回首叹扬尘。,3
Ming,文洪,下第回经丹阳,京尘漠漠染襕衫，依旧书生跨蹇还。防虎夜投淳化镇，听鸡朝度句容关。仆夫已熟驱驰事，道路争看困悴颜。六误科场垂廿载，鬓毛那得不斑斑。,5
Qing,方士淦,长安旅次喜晤鲍沧碧刺史,独怜羁客滞天涯，且喜逢君近酒家。胸有渭川千亩竹，手栽潘令满城花。已知陈迹随流水，况复离情怅落霞。愁绝程门风雪杳，那堪回首忆京华。,6
Song,尤袤,其二,冷蕊疏枝半不禁，眼看芳信日骎骎。雪霜不管朝天面，风月能知匪石心。望远可无南北使，客愁空费短长吟。年年准拟花排恨，不道看花恨更深。,3
Yuan,辛敬,其七 胥山松涛,榜舟趋南山，飞盖转芳甸。登高望吴城，击鼓起嘉宴。灵飙拂岩角，飞雨洒石面。欲吊子胥魂，江波泪如霰。,4
Qing,王铎,己卯初度,屡辱朝中命，归心仿若皤。幸今尘事少，其奈隐心多。久视天无定，余生日又过。如人安可望，岂厌紫芝歌。,6
Ming,王明汲,春日过桃花隘 其一,万山深处尽烟霞，烂熳桃开洞口斜。正是河阳好春色，渔人休认武陵花。,5
Qing,王龙光,其十六 蓬首,老去空惊两鬓丝，萧萧对镜漫披离。婆娑犹足高千丈，长叹中宵恨自知。,6
Qing,王无忝,秋日游龙潭寺,习静寻山寺，息心戒浪游。云藏嵩岳树，水泛孟津舟。听梵来龙母，鸣钟静石楼。佛奴好相伴，来往入高秋。,6
Ming,尹祥,闻庆楼题,旅馆临溪壑，缘崖路几回。天香生异卉，泉气上幽苔。谷鸟迎人起，山云拥树来。题诗皆老手，愧我未工裁。,5
Tang,元结,其三 怀潜君,海浩淼兮汩洪溶，流蕴蕴兮涛汹汹。下何有兮人不闻，深溢漭兮居潜君。彼潜君兮圣且神，思一见兮藐无因。思不从兮空踟蹰，心回迷兮意萦纡。思假鳞兮鲲龙，激沆浪兮奔从。拜潜君兮索玄宝，佩元符兮轨皇道。,2
Ming,王越,其二,漫漫南去路，随处纪山川。齐鲁云连树，秦淮水接天。乌栖吴苑月，人牧楚陵烟。莫道交州远，姚安已近边。,5
Ming,王同轨,行山中,雨余林气静，山晚日光斜。野店依孤树，村桥卧断楂。马嘶遥涧水，犬吠隔篱花。白首锄云者，春风自一家。,5
Song,元绛,挽赠太常少卿封川曹使君觐,仓卒蛮鼙上水滨，使君忠愤独亡身。平明戈剑摧城阖，俄顷衣冠落路尘。志士一门能许国，老夫当日亦知人。朝廷赠襚哀荣极，青骨千金合有神。,3
NanBei,谢朓,其十 泛水曲,玉露沾翠叶，金凤鸣素枝。罢游平乐苑，泛鹢昆明池。旌旗散容裔，箫管吹参差。日晚厌遵渚，采菱赠清漪。百年如流水，寸心宁共知。,1
NanBei,何承嘉,雪诗,飘飘乘虚，纷纶随风。,1
WeiJin,鸠摩罗什,十喻诗,一喻以喻空，空必待此喻。借言以会意，意尽无会处。既得出长罗，住此无所住。若能映斯照，万象无来去。,0
Tang,李嘉祐,冬夜饶州使堂饯相公五叔赴歙州,丞相过邦牧，清弦送羽觞。高情同客醉，子夜为人长。斜汉这过斗，寒云正护霜。新安江自绿，明主待惟良。,2
Qing,王恪,送杨文叔北上①,万里征尘拂袂初，骊歌促别意何如？已看蜀道非难上，谁说长安不易居。作客仍依王俭幕，故交好借惠施书。知君负米缘情切，早寄乡音慰倚闾。,6
Tang,李深,游烂柯山四首 其一,寻源路不迷，绝顶与云齐。坐引群峰小，平看万木低。双林春色上，正有子规啼。,2
Song,王中立,古鹤,天地之间一古儒，醒来不记醉中书。旁人错比神仙字，只恐神仙字不如。,3
Tang,僧小白,中阁,棱层高阁倚岩扃，俯瞰尘寰仰摘星。昼夜泉声混天乐，游人好向静中听。,2
Ming,尹斗寿,其九,碧澜先一笑，青眼恍逢君。把盏惟堪酒，挥毫柰不文。定知烧烛跋，直对宿檐云。未见犹如此，相看不必云。,5
Song,王震,雪,未送馀寒归嶰谷，先传春信到花丛。侵凌竹色回新绿，点注梅梢破小红。,3
Qing,王荣官,挽张之洞联,办事难、晓事尤难，想年来何限危疑，赖一个读书宰相；言之易、行之不易，看身后依然寒素，留满籯忧国文章。,6
Tang,于鹄,途中寄杨涉（一作陟）,萧萧芦荻晚，一径入荒陂。日色云收处，蛙声雨歇时。前村见来久，羸马自行迟。闻作王门客，应闲白接䍦。,2
Yuan,王旭,临江仙,梦里还家喧笑语，觉来春色他乡。潇潇风雨入离肠。有诗还洒壁，无酒不传觞。试问凌烟辛苦地，争如畎亩南阳。谁教山鬼伯龙傍。人间无限事，歌罢倚绳床。,4
Qing,王炳,挽吴可读联,帝泽难忘，且领略五更风雨；乡关何在，休怅望万里云天。,6
NanBei,王韶之,其十七,开元辰，毕来王。奉贡职，朝后皇。鸣珩佩，观典章。乐王度，悦徽芳。陶盛化，游太康。丕昭明，永克昌。,1
Ming,叶封,其四,摊书临断壑，倚槛近斜曛。为爱鸣寒玉，还因诵碧云。松涛兼淅沥，花梵更缤纷。输尔闲朝暮，经行坐卧闻。,5
Qing,孔昭绶,中秋无月感怀,月锁云端不放来，拟凭剑气一冲开。男儿手具回天力，洗净秋痕照九垓。,6
NanBei,李孝胜,咏安仁得果诗,潘岳河边返，情知掷果多。闭甍听不见，无奈识车何。,1
Tang,光威裒,联句,朱楼影直日当午，玉树阴低月已三。腻粉暗销银镂合，错刀闲剪泥金衫。绣床怕引乌龙吠，锦字愁教青鸟衔。百味鍊来怜益母，千花开处斗宜男。鸳鸯有伴谁能羡，鹦鹉无言我自惭。浪喜游蜂飞扑扑，佯惊孤燕语喃喃。偏怜爱数螆蛦掌，每忆光抽玳瑁簪。烟洞几年悲尚在，星桥一夕帐空含。窗前时节羞虚掷，世上风流笑苦谙。独结香绡偷饷送，暗垂檀袖学通参。须知化石心难定，却是为云分易甘。看见风光零落尽，弦声犹逐望江南。,2
Qing,王恩初,挽吴恭亨母联,俄日犹讧吾疆，天遽丧军国民母；孟欧成教厥子，我崇拜新旧学师。,6
Song,郊庙朝会歌辞,淳化中朝会二十三首① 其一 群臣初举酒毕作《化成天下》,轩昊方同德，成康粗比肩。素风惟普畅，皇道本无偏。阴魄重轮满，阳精五色圆。要荒咸率服，卓越圣功全。,3
Tang,弓嗣初,晦日重宴,年华蔼芳隰，春溜满新池。促赏依三友，延欢寄一卮。鸟声随管变，花影逐风移。行乐方无极，淹留惜晚曦。,2
Yuan,王晔,赚煞,直等的月转矮墙西。人约黄昏后。摆祭物浇茶奠酒。只待那七位星官来领受。伯伯也蚤諕的你颤笃簌魂魄悠悠。那其间你可便休落了芒头。要记的语句儿滑熟。彭大云：那星官是什么形相。我可害怕。怎生告他来。正旦唱：忍着怕担着惊告北斗。比似你做阴司下鬼囚。争似得他这天堂上阳寿。带云：伯伯。则今夜且和俺父亲吃一个烂醉者。唱：管着你笑吟吟同做醉乡侯下。,4
Ming,王世贞,雪后入临大行皇后 其一,振木长飙劲，回空霁雪明。河山俄改色，天地有悲声。苑树连枝泪，宫鸦数点晴。此时仙驭远，知复盼瑶京。,5
Ming,王讴,新岁偶书,一身行远塞，万事付闲愁。独坐看新岁，长歌感旧游。云生故国树，角起夕阳楼。踪迹怜方朔，乾坤世总浮。,5
WeiJin,胡安道,愁霖赋,冀连阴之时退，想云物之见微。,0
Qing,于荫霖,和叔平病中见忆 其一,驱车城东隅，访我幽人居。忆昔共君话，胜读十年书。别来未两月，相见讶清癯。君病身未健，我学愧多疏。仰视日移晷，清谈良足娱。,6
Tang,于良史,闲居寄薛华（一作据）,隐几读黄老，闲居耳目清。僻居人事少，多病道心生。雨洗山林湿，鸦鸣池馆晴。晚来因废卷，行药至西城。,2
NanBei,王俭,春夕诗,露华方照岁，云彩复经春。虚闺稍叠草，幽帐日凝尘。,1
Song,上官均,题耿氏温凊堂,远山终日自清辉，缥渺乔林野气微。秋菊已开陶令径，春风好舞老莱衣。溪头钓艇资閒兴，松下归禽伴息机。吟倚醉登堪自慰，不须怅望白云飞。,3
Yuan,汪炎昶,秋怀二首 其一,剧暑逢添闰，微凉忽值秋。年争飞鸟疾，云共此生浮。多难仍怀古，他乡独倚楼。可能天下虑，政有一身忧。,4
Ming,丘浚,庐山瀑布,何处飞泉好，庐山自昔闻。悬空一水立，蓦地两山分。直泻崖前月，平沾树杪云。源头如可到，乘兴访匡君。,5
NanBei,阴铿,和傅郎岁暮还湘州诗,苍茫岁欲晚，辛苦客方行。大江静犹浪，扁舟独且征。棠枯绛叶尽，芦冻白花轻。戍人寒不望，沙禽迥未惊。湘波各深浅，空轸念归情。,1
Ming,尹凤岐,挽左都御史陈僖敏公,乌府服官早有声，清时夷夏尽知名。五朝出入持风纪，一代衣冠属老成。白首还家今有几，丹心恋阙死犹生。伤心为赋《招魂》句，怅望东吴倍怆情。,5
Yuan,李孝光,陪萨使君志能游城西光孝院得茶字,入谷向亭午，城门已集鸦。风沙天易夕，霜露菊犹花。骑马寻修竹，逢僧问煮茶。江南有独客，日夜忆京华。,4
Qing,王崇简,蓦山溪 题雪渔图,淩空泛去，望里惊银海。抖擞绿蓑轻，看遥岭、花飞一带。敲冰得鲤，醉倒玉壶春，酣馀态。人应怪。明月浑疑载。斜风细雨，曾记浮西塞。白鹭剪同云，更装就、模糊色界。羊裘泽畔，翻惹客星占，风尘外。乾坤大，尚有元真在。,6
Yuan,方子静,春日田园杂兴,东皋雨后土膏肥，夙驾乌犍出短扉。秧水平畴蛙阁阁，菜花满棱蝶飞飞。比邻社酒欢犹在，墙壁农书事已非。独喜桑麻今正长，渊明归去最知几。,4
Qing,僧元璟,蛟门,十丈帆张五两风，笑谈间已出蛟宫。两拳石束波争立，一隙门开天忽东。云压鳌头蓬岛黑，日翻鱼眼柁楼红。平生夷险经曾惯，要吐胸襟浩荡中。,6
Tang,戎昱,古意,女伴朝来说，知君欲弃捐。懒梳明镜下，羞到画堂前。有泪沾脂粉，无情理管弦。不知将巧笑，更遣向谁怜。,2
Yuan,王冕,其五,丰年真可乐，那虑鬓边霜。新稻翻匙白，香韭出瓮黄。相逢宜脱略，不必论炎凉。多少清游梦，无能到帝乡。,4
Song,可旻,其九,四相相催生病老。死魔不定朝难保。争似寅昏持佛号。西方好。树林水鸟称三宝。磨灭等闲髭鬓皓。乐邦行计唯宜早。万亿国邦非远道。休烦恼。一弹指顷能行到。,3
Ming,王士性,其二,断碑空锁旧宫扉，七十馀君事总非。匣里已无金策在，封中岂有白云飞。青连齐鲁岚烟净，蜃作楼台海日晖。俛仰置身轻一羽，天风飒飒引征衣。,5
Song,静山,水龙吟 送人归江西,片帆天际归舟，好风动、吹来消息。浪间双桨，回头春杪，去来几日。十八滩头，水飞如舞，石巉如壁。把连樯白粲，等闲卸却，更呼取、艅艎入。不羡公家事了，羡二难、一番游历。江花江水，无边风月，不知行役。和郁孤词，倚崆峒剑，唤醒龙蛰。试问君，过我青原，听得几声羌笛。,3
Qing,毛媞,临江仙,一病凄然愁到骨，满园秋色萧条。枝枝败叶带烟飘。虫声吟转苦，为甚不辞劳。随意起来随意睡，西风削处如刀。梦魂飞过段家桥。茫茫云共水，西子或相招。,6
NanBei,刘孝胜,冬日家园别阳羡始兴诗（孝仪为阳羡令。）,四鸟怨离群，三荆悦同处。如今腰艾绶，东南各殊举。且欣棠棣集，弥惜光阴遽。黠吏本须裁，豪民亦难御。愿勖千金水，思闻五湖誉。,1
Ming,王鼎,题筠谷,此君高劲更中虚，嶰谷淇园是旧居。月到草堂和影入，风清书屋与声俱。鹧鸪啼歇黄陵暮，鸾凤来栖盛世初。自是主人堪比德，不栽桃李只栽渠。,5
Song,王从,次韵张晋彦秋日,地迥高楼目，天寒故国心。江鸥无万里，云木自千寻。门掩斜阳下，人归落叶深。风前怅何许，入耳越乡吟。,3
WeiJin,苏彦,楠榴枕铭,珍木之奇，文郁理鲜。廉棱方正，密滑贞坚。朝景西翳，夕舒映天。书倦接引，酣乐流连。继以高咏，研精上玄。颐神靖魄，须以宁眠。,0
Yuan,王元粹,其二,寂寂閒斋昼掩扉，苔华草色暗侵衣。忽然一阵西来雨，捲起疏帘放燕归。,4
Song,王诜,花发沁园春,帝里春归，早先妆点，皇家池馆园林。雏莺未迁，燕子乍归，时节戏弄晴阴。琼楼珠阁，恰正在、柳曲花心。翠袖艳、衣凭阑干，惯闻弦管新音。此际相携宴赏，纵行乐随处，芳树遥岑。桃腮杏脸，嫩英万叶，千枝绿浅红深。轻风终日，泛暗香、长满衣襟。洞户醉，归访笙歌，晚来云海沈沈。,3
Qing,方迈,初夏新霁野步渚庐即事,晴云西起日初斜，极目苍葭野望赊。竹院香凝春不散，薰风犹堕小桃花。,6
Qing,王邦畿,上巳社集,花落青尊下，禽鸣绿树巅。相逢上巳日，却忆永和年。野草留春色，垂杨带夕烟。灵襟如可濯，一醉莫徒然。,6
Tang,僧子兰,对雪,密密无声坠碧空，霏霏有韵舞微风。幽人吟望搜辞处，飘入窗来落砚中。,2
Qing,孔宪彝,戏简汤海秋,浮丘先生诗中仙，锦囊万首人争传。兴酣落笔一万字，长河倒泻惊奔泉。闭门忽复厌高咏，一百五日无新篇。立言奋起诸子陵，天人物理留真诠。挂名君家诗集里，三年怀袖心拳拳。小册乞题遍海内，青莲诗意谁为传。得君奇句写狂熊，声价十倍应无前。短札索诗手相报，许我破戒吟苍烟。是时新雨始澄霁，夕阳红上西山巅。拓窗高阁砚含润，诗情定与花争妍。愿君吟成为亲写，腕底倔彊盘蛟蜒。焚香扫地且相待，一披词翰驱尘缘。,6
Yuan,李真人,菩萨蛮,还丹水火将何作。须知两位相交错。火在水中求。水从火里流。水流遭火克。为有中男力。水被火淩持。相携一室归。,4
NanBei,顾野王,长安道,凤楼临广路，仙掌入烟霞。章台京兆马，逸陌富平车。东门疏广饯，北阙董贤家。渭桥纵观罢，安能访狭斜。,1
Tang,任涛,句,露团沙鹤起，人卧钓船流。,2
Qing,释元玉,偶成 其一,住山不得意，多为山有名。安得无名山，寂寞终此生。,6
Qing,王昊,日本双刀歌为子存叔赋,鸊鹈之膏双干将，灯下拂拭生神光。青蛇赤蛟欲隐跃，忽令四座惊寒霜。雀环色黄犀靶黑，积铁传来海东国。风胡欧冶知何人，却带千年战场色。娄城斗气非模糊，雄者不飞雌不呼。床头夜夜肯相守，吾家大阮频摩挲。男儿意气自奇突，试脱儒衫舞《回鹘》。莫借他人去报仇，尊前且伴封侯骨。,6
NanBei,萧衍,其六,闺中花如绣，帘上露如珠。欲知有所思，停织复歭𣦠。,1
Yuan,僧宗衍,石菖蒲,露长纤纤叶，春添细细根。生涯惟水石，幽意自乾坤。,4
Ming,王逢年,秋晓闻鸿,斗转砧稀秋夜阑，朔云遥度雁声寒。梦回旅馆灯初落，书寄衡阳叶正残。隐隐断行迷极浦，苍苍斜月带长安。湘南塞北关情远，人倚青楼几处看。,5
Tang,何蒙,赋得御制句朔野阵云飞,塞日穿痕断，边云背影飞。缥缈随黄屋，阴沈护御衣。,2
Song,方来,碧玉千峰 其一,堂堂紫阳翁，棠阴遍南国。斯文天未丧，眉寿乃公锡。四书回狂澜，剩得居闲力。定作主林神，香骨化为碧。,3
WeiJin,殷巨,奇布赋,维泰康二年，安南将军广州牧滕侯作镇南方，余时承乏，忝备下僚。俄而大秦国奉献琛来经于州，众宝既丽，火布尤奇，乃作赋曰：伊荒服之外国，建大秦以为名。仰皇风而悦化，超重译而来庭。贡方物之绮丽，亦受气于妙灵。美斯布之出类，禀太阳之纯精。越常品乎意外，独诡异而特生。森森丰林，在海之洲。煌煌烈火，禁焉靡休。天性固然，滋殖是由。芽萌炭中，颖发烬隅。叶因焰洁，翘与炎敷。焱荣华实，焚灼萼珠。丹辉电近，彤炯星流。飞耀冲霄，光赫天区。惟造化之所陶，理万端而难察。燎无烁而不焦，在兹林而独昵。火焚木而弗枯，木吐火而无竭。同五行而并在，与大椿其相率。乃采乃㭊，是纺是绩。每以为布，不盈数尺。以为布帢巴，服之无斁。既垢既污，以焚为濯。投之朱炉，载燃载赫。停而冷之，皎洁凝白。,0
Yuan,林谏,句,泪写血书寄吾弟，早令昂侄继吾宗。,4
Qing,王鸣雷,东湖秋夜舟泛,归棹湖中月，湖波静不流。鸡声霜白浦，渔岸火红楼。语默空遵水，星辰欲上舟。乳鸦深卧稳，知惯大夫游。,6
NanBei,陈叔宝,其六,大妇初调筝，中妇饮歌声。小妇春妆罢，弄月当宵楹。季子时将意，相看不用争。,1
Song,王沂孙,南浦 其一 春水,柳下碧粼粼，认曲尘乍生，色嫩如染。清溜满银塘，东风细、参差縠纹初遍。别君南浦，翠眉曾照波痕浅。再来涨绿迷旧处，添却残红几片。蒲萄过雨新痕，正拍拍轻鸥，翩翩小燕。帘影蘸楼阴，芳流去，应有泪珠千点。沧浪一舸，断魂重唱蘋花怨。采香幽径鸳鸯睡，谁道湔裙人远。,3
Tang,王湾,丽正殿赐宴同勒天前烟年四韵应制,金殿忝陪贤，琼羞忽降天。鼎罗仙掖里，觞拜琐闱前。院逼青霄路，厨和紫禁烟。酒酣空忭舞，何以荅昌年。,2
Song,王安礼,琼林苑赐燕饯别留守太尉辄继元韵,名德从来重四夷，朝廷今日见官仪。陪祠自冠三公位，分陕犹为百辟师。金谷望尘多眷旧，琼林赐饯尽丞疑。都人喜看旂旄美，宁识勋庸在鼎彝。,3
Song,靓禅师,题巨商壁,去年巢穴画梁边，春暖双双绕槛前。莫讶主人帘不捲，恐衔泥土污花砖。,3
Song,卜祖仁,陈山龙湫,陈山苍苍东海头，石壁裂缺藏灵湫。老髯出水欻万丈，青山倒挂黄金虬。神光上腾接烟霭，挟子撄珠浴沧海。雨公载雨推雷车，阊阖门开叩真宰。今年亢旱民罹殃，我侯悯悯心若伤。精诚披露动寥廓，沛然甘泽来滂滂。侯今官转吴兴去，回首神峰隔天宇。愿言变化从云龙，大为苍生作霖雨。,3
Song,方樗,吴仲恭翠微楼九日落成和谢皋羽,层构初成一快登，新题招客共兹辰。凉风阑槛宜敲句，落日川原遥见人。歌倚白云醒俗梦，醉餐黄菊笑吟身。他年更足閒中趣，野服茸茸称葛巾。,3
Song,王瓘,入定赞,大士法身，犹如虚空，宁有动静，可以形容。随众生心，应所知量，袈裟蒙头，现此定相。定上人者，三昧密圆，毫端所向，奇观炯然。我赞一言，如风过水，二俱无情，偶然成理。,3
Qing,文昭,寒夜拥炉效范陆体时小屋料理初毕,坐拥重衾覆暖炉，一龛如橘蛰潜夫。青毡小叠红藤几，素壁高张碧海图。盘篆烟中烧柏子，煮茶声里睡狸奴。新诗改罢还思酒，絮督家僮犯夜沽。,6
Ming,王震,文裔龙泉步知县秦志道韵,社延一脉五龙泉，飞汉神龙不及眠。要作雨霖苏六合，此泉应占百泉先。,5
Qing,方士淦,其九,安得赵充国，边屯尽力筹。稼通秋塞迥，水引雪山流。烽燧虽云息，仓箱尚可忧。荒垣多旷土，使者亟须谋。,6
Song,王安中,重和春宴口号,政布青阳左个边，春回太极五门前。琳宫就讲三千士，琼箓联名八百仙。午夜雷霆来艮岳，东风耒耜出天田。颁觞紫殿君臣乐，万纪重和第二年。,3
Tang,李乂,故赵王属赠黄门侍郎上官公挽词,暮归泉壤隔，朝发城池恋。汉畤结愁阴，秦陵下悲霰。骎骎百驷驰，悯悯群龙饯。石马徒自施，玉人终不见。,2
Qing,王毓,山居杂咏 其一,随分栖迟十亩宫，此身幸喜免飘蓬。醉醒久已闻渔父，得失终期学塞翁。肯使壮心惭刻鹄，漫将清兴托雕虫。世机祇觉从兹息，坐对秋山落照红。,6
NanBei,江淹,还故园诗,汉臣泣长沙，楚客悲辰阳。古今虽不举，兹理亦宜伤。山中信寂寥，孤景吟空堂。北地三变露，南檐再逢霜。窃值寰海辟，仄见圭纬昌。浮云抱山川，游子御故乡。遽发桃花渚，适宿春风场。红草涵电色，绿树铄烟光。高歌傃关国，微叹依笙篁。请学碧灵草，终岁自芬芳。,1
Yuan,方炯,莒溪耕隐,莒溪环翠入瓢湖，古木云庄即旧居。每种秫田秋酿酒，剩收桐子夜观书。雪晴度岭闲骑犊，客至沿溪旋打鱼。老我尘中无隐处，借君余地着茅庐。,4
Yuan,王结,其二,沃若成都桑，斓斑青门瓜。隐显亮殊途，高致惟一家。,4
Yuan,吴志淳,其二,山中兰麝香满林，故人清游能远寻。燕来已觉社日近，寒退始知春意深。山光入眼凝远翠，华影到湖生夕阴。慈云咫尺不一去，薄暮还家空复吟。,4
Yuan,林辕,水调歌头,树老堪移接，人老岂容枯。玄元食母，还丹入口是良图。乞得西家红酿，又觅东邻白酝，装做一葫芦。就我珰中煮，玉兔搦金乌。救衰翁，伸老媪，复如雏。精填髓满，身心常是壮丁夫。俗语神仙绝欲，浪说真人无念，天也被机模。我道非常道，定不自羁孤。,4
WeiJin,云林右英夫人,其七 九月六日夕云林喻作与许侯,控晨浮紫烟，八景观派流。羽童捧琼浆，王华饯琳腴。相期白水涯，扬我萎蕤珠。,0
Song,《靖康小雅》作者,果州团练使何公（庆彦）,巍巍京师，帝王之泽。临制华夏，宪相紫极。边尘涨天，雨坠矢石。千雉摧毁，公死于敌。欃枪舒芒，万象变色。独垂忠烈，以光载籍。,3
Tang,王湾,奉使登终南山,常爱南山游，因而尽原隰。数朝至林岭，百仞登嵬岌。石壮马径穷，苔色步缘入。物奇春状改，气远天香集。虚洞策杖鸣，低云拂衣湿。倚岩见庐舍，入户欣拜揖。问性矜勤劳，示心教澄习。玉英时共饭，芝草为余拾。境绝人不行，潭深鸟空立。一乘从此授，九转兼是给。辞处若轻飞，憩来唯吐吸。闲襟超已胜，回路倏而及。烟色松上深，水流山下急。渐平逢车骑，向晚睨城邑。峰在野趣繁，尘飘宦情涩。辛苦久为吏，劳生何妄执。日暮怀此山，悠然赋斯什。,2
Yuan,何中,龙池寺蒲石,底有贪奇意，吾行亦偶然。寻泉经绝壑，看石到幽禅。鸟语前林日，鸡声曲巷烟。偶逢樵客歇，共坐偃松边。,4
Song,尹洙,赠三乡浮图智聪①一首,伊昔相逢日，于今二十年。师随安乐住，我岂利名牵。自笑真徒尔，何如养浩然。西门女几路，未得赋归田。,3
Tang,朱景玄,茶亭,静得尘埃外，茶芳小华山。此亭真寂寞，世路少人闲。,2
Yuan,完颜东皋,苏山,图画天开马岭山，仙家白鹿洞中看。泠泠瑞露春生树，冉冉香云昼满坛。橘井有泉潮玉液，桃源无路问金丹。他年拟卜烟霞计，只恐幽人笑解鞍。,4
Ming,王猷,过潜山哭谏议丁年兄,清时忽报哲人摧，驻马潜山泪满腮。白简未传平虏草，玉楼先召谪仙才。谁家吹月三更笛，对此临风一酒杯。怅望辽东华表上，何时能得令威回。,5
Qing,孔庆辅,挽曾纪泽联,壮游遍九万里瀛寰，定大计、决大疑，七载駪征，寿世经猷真不朽，柔远联数十邦玉帛，集众思、广众益，两承鹗荐，酬君知遇更何年？,6
Song,王观,雨中花令 夏词,百尺清泉声陆续。映潇洒、碧梧翠竹。面千步回廊，重重帘幕，小枕攲寒玉。试展鲛绡看画轴。见一片、潇湘凝绿。待玉漏穿花，银河垂地，月上栏干曲。,3
Song,王安石,定林,漱甘凉病齿，坐旷息烦襟。因脱水边屦，就敷岩上衾。但留云对宿，仍值月相寻。真乐非无寄，悲虫亦好音。,3
Yuan,艾性夫,道中 其一,共僧分晚供，呼渡立桥东。雁背西风紧，渔梁落照红。云添疏树影，叶补败船篷。旧日津亭酒，黄垆蔓草中。,4
NanBei,王叔之,翟雉赋,余在荆楚，见人有养雉翟二鸟者，慨然感之，而为赋云：含野气于人途，信多惧而少嘉；雉见质而不陋，翟表文而不华，映寒条之始绿，发冬秀之馀葩。,1
NanBei,徐勉,鹊赋,观羽族之多类，实巨细以群飞。既若云而弥上，亦栖睫而忘归。爰有兹禽，六翮斯具，生无隐嘿，质有玄素。匪违景而就暑，通四节以驰骛。出昆山而抵玉，入召南而兴赋。其识知来，其巢知风。比之烈士，时起则雄。逢翳荟而翔集，乘清吹而西东。荷休明以得性，游苑囿以自终。,1
Ming,尹铉,泛舟,远近翳村树，两三飞渚鸥。石横长带绕，山擘大江流。联浦渔人网，迷津贾客舟。掉移须缓缓，烦尔语黄头。,5
NanBei,刘孝先,咏竹诗,竹生荒野外，梢云耸百寻。无人赏高节，徒自抱贞心。耻染湘妃泪，羞入上宫琴。谁能制长笛，当为吐龙吟。,1
Yuan,李庭,咸阳怀古,连鸡势尽霸图新，兀兀宫墙压渭滨。指鹿只能欺二世，沐猴那解定三秦！倚天楼观馀焦土，落日河山几战尘。今古悠悠同一辙，不须作赋吊前人。,4
Qing,王广心,尚书墓道行,茸城北郭清明路，士女提壶拜坟墓。纸钱飞尽浊酒乾，还向落花深处坐。杨柳阴阴栝柏晴，尚书墓道满啼莺。牲碑滴露行人泪，石马嘶风故国情。老人指点为余说，尚书百岁高清节。第宅张苍赐予隆，丘山郭泰呼号切。宰木无端又百年，根株蟠亘叶相连。祠荒蜀相春应老，剑挂徐君树可怜。子孙繁衍如嘉木，玉树琼枝代相续。剪伐谁忧召伯棠，青葱不改莱公竹。蹉跎奕世有兰孙，二俊才名众所尊。贫贱那知公子贵，衰迟偏受少年恩。配边万里哀笳急，木叶山头对相泣。苏武丁年鬓已非，钟繇丙舍嗟何及。军纸抄家尽赐庄，墓田门帖更凄凉。十围老柳千寻柏，官吏商量到北邙。匠石操斤仰而立，小者为薪大论值。昔日马下信陵坟，今日牵牛到家石。鄂君飞鹢正抡才，南国楩楠岂在哉。轮囷生为华栋用，松楸死作济川才。昨日三江秋水阔，木兰楫戒沙棠发。青雀舟中有白云，麒麟冢上无黄叶。荒隧西风我重过，石人瞪目雨滂沱。君不见燕昭墓表千年木，既遇张华可奈何。,6
Song,王蕃,句,南亩桑麻无旧户，西园桃李变新栽。,3
WeiJin,云林右英夫人,其八 九月六日夕云林喻作与许侯（真诰并上为一篇。）,沧房焕东霞，紫造浮绛晨。双德秉道宗，作镇真伯藩。八台可盻目，北看乃飞元。清净云中视，眇眇蹑景迁。吐纳洞岭秀，藏晖隐东山。久安人事上，日也无虚间。岂若易翁质，反此孩中颜。,0
WeiJin,裴邈,文身剑铭,器以利显，实以名举。长剑耿介，体文经武。陆断玄犀，水截轻羽。九功斯象，七德是辅。,0
Ming,尹伸,与王忘机饮观音阁时忘机将访友楚中,三日不对客，五日不登山。摊书纵过千馀卷，眉颖心灵了不关。莫嫌欹峭一痕石，百顷澄光娇软碧。雨天胧胧七点峰，烟霄翠滴寒楼脊。如渑之酒力不经，谈锋戛戛当坚城。未知鹿角中宵折，已觉鸿毛万事轻。君向鸡群寻野鹤，余亦人中称寂寞。逢君如斯恨其晚，出峡恐君亦思返。,5
NanBei,无名氏,时人为释道经慧静语,洛下长大耳，东阿黑如墨。有问无不酬，有酬无不塞。,1
Tang,李栖筠,张公洞,一径深窈窕，上升翠微中。忽然灵洞前，日月开仙宫。道士十二人，往还驭清风。焚香入深洞，巨石如虚空。夙夜备蘋藻，诏书祠张公。五云何裴回，玄鹤下苍穹。我本道门子，愿言出尘笼。扫除方寸间，几与神灵通。宿昔勤梦想，契之在深衷。迟回将不还，章绶系我躬。稽首谢真侣，辞满归崆峒。,2
Yuan,朱德润,题周仲杰古泉,闻说东园好，渐江暗发源。凿池疏地脉，叠石种云根。涤研鱼鳞动，烹茶蟹眼温。欲知隐者乐，何日扣柴门。,4
Yuan,吴漳,句,平野北连钟阜远，大江东抱石城流。,4
NanBei,王微,桃饴赞,阿鹿续气，胡胶属弦。未若桃饴，越地通天。液首化玉，釐貌𨠑貌。人知暍日，胡不荫年。,1
Yuan,叶颙,代张匡敬送宪史武文献迁浙西,儒衡家世旧，气节老弥刚。谁谓更千古，犹能出一郎。乌台知姓字，白简凛风霜。后夜吴江月，清光应更长。,4
Ming,王越,次韩贯道亚参寅延寺韵,禅关临古道，使节几经过。僧涴溪头竹，樵扳石上萝。妙山原自好，佳句不须多。人境俱忘处，披云一啸歌。,5
Ming,叶太叔,久雨,种圃蔬不活，登场麦已空。人居云气里，家在雨声中。砌藓偏能绿，庭榴未吐红。何时开苦雾，杖策任西东。,5
Ming,丘遂,问司马沈公,怪来微疾抱清秋，减放南湖十日舟。起色讵须听七发，索居先巳借三休。枕边黄叶饶新咏，帐里青山诧旧游。闻道好怀仍不废，月明扶上夜深楼。,5
Ming,方献夫,其六,矢击岩隈石，杯分涧顶泉。纵狂成矍铄，久病起沈绵。好景惟消酒，清风不卖钱。山灵催得句，云雨拥前川。,5
Tang,王昌龄,九日登高,青山远近带皇州，霁景重阳上北楼。雨歇亭皋仙菊润，霜飞天苑御梨秋。茱萸插鬓花宜寿，翡翠横钗舞作愁。谩说陶潜篱下醉，何曾得见此风流。,2
Yuan,房皞,其三,千里奔驰蜀道难，草堂宾主罄交欢。怒冠三挂帘钩上，谁谓将军礼数宽。,4
Tang,伏牛小师,答伏牛和尚（题拟）,鱼龙未变志常存，变了还教海气浑。两眼不曾窥小水，一心专拟透龙门。千回下网终难系，万度垂钩誓不天。待我一朝鳞甲备，解将云雨洒乾坤。,2
Ming,王沂,其二,入云来驻锡，拓地此安禅。曾读传灯录，因参不二天。松阴山四合，云影塔孤悬。消歇同人世，凭轩思惘然。,5
Song,王禹偁,①苏州寒食日送人归觐,江城寒食下，花木惨离魂。几宿投山寺，孤帆过海门。篷声泼火雨，柳色禁烟村。定省高堂后，斑衣减泪痕。,3
Ming,王叔承,丁卯元日有感却寄范伯桢,仙班无乃侍臣哀，龙去攀髯竟莫回。谁复草书封泰岳，可堪遗诏惜轮台。百年忽有河山变，万国重瞻日月开。春到定逢新礼乐，周南怜汝滞蒿莱。,5
WeiJin,曹睿,堂上行,武夫怀勇毅，勒马于中原。干戈森若林，长剑奋无前。,0
Yuan,任士林,送延庆济上人归西,人世难为客，心空不待年。坐深千衲在，道许一灯传。白日论诗地，青山住世缘。高歌望吾子，我亦买归船。,4
Qing,尹会一,汉川舟次,南国多阴水气凉，深秋白露未为霜。扬帆万里风随客，绕峡千重柳抱庄。酤酒连醅新有味，采菱带叶嫩初尝。楼中黄鹤曾相识，暂许劳人问醉乡。,6
WeiJin,庾阐,其二,南海纳朱涛，玄波洒北溟。仰盻烛龙曜，俯步朝广庭。,0
Ming,王元俸,其十八,秋山铙吹拥登台，摇落谁怜作赋才。柳巷任疏容马入，残花怅望向人开。别来朋旧长相忆，客里风霜暗自催。酒罢消愁消不得，隔篱呼取尽馀杯。,5
Ming,史可程,虞美人 和秦园韵,锦花岚彩扶筇去。尚记莺啼处。风吹泫索送征鸿。都付湘云缥缈驿楼中。三分风雨催春老。笑汝诗怀好。枝头鶗鴂恰清明。诉尽绿杨芳草一声声。,5
Yuan,吕玄英,鹤傍牡丹图,牡丹花畔鹤精神，飞并云林似倚人。万里青霄不归去，洛阳能有几时春？,4
Yuan,甘泳,陪完颜御史行金石台分韵得丞字,胜景踰千载，吾人得共登。五峰交地势，一水合沙棱。荆国成何事，浮丘无异能。山头有田父，未必识中丞。,4
Song,王庭圭,送乐秀才归新淦,夜雨涨新碧，晓舟摇古堤。帆从金水落，家在日梁西。万竹绕茅屋，千峰隔钓溪。探囊能起死，门外想成蹊。,3
NanBei,刘令娴,答外诗二首 其一,花庭丽景斜，兰牖轻风度。落日更新妆，开帘对春树。鸣鹂叶中舞，戏蝶花间骛。调琴本要欢，心愁不成趣。良会诚非远，佳期今不遇。欲知幽怨多，春闺深且暮。,1
Ming,文震亨,秣陵竹枝词 其一,据床开印翠微间，朝请全稀退食便。呵殿也堪成韵致，此中官府又神仙。,5
Tang,吴筠,游仙二十四首 其十五,招携紫阳友，合宴玉清台。排景羽衣振，浮空云驾来。灵幡七曜动，琼障九光开。凤舞龙璈奏，虬轩殊未回。,2
NanBei,王僧达,答颜延年诗,长卿冠华阳，仲连擅海阴。圭璋既文府，精理亦道心。君子耸高驾，尘轨实为林。崇情符远迹，清气溢素襟。结游略年义，笃顾弃浮沉。寒荣共偃曝，春酝时献斟。聿来岁序暄，轻云出东岑。麦垄多秀色，杨园流好音。欢此乘日暇，忽忘逝景侵。幽衷何用慰，翰墨久谣吟。栖凤难为条，淑贶非所临。诵以永周旋，匣以代兼金。,1
Ming,于谦,其二,何处难忘酒，承恩昼锦荣。宾朋相慰藉，儿女共攀迎。白发庭闱健，青春事业成。此时无一盏，安得叙欢情。,5
Qing,王士禄,程昆仑招集万岁楼,千寻江阁引诸峰，多景登临策短筇。参佐风流如谢朓，楼台潇洒似王恭。三年梦里西津雨，半夜灯前北固钟。明日芒鞋别君去，城中遥望白云重。,6
Yuan,白珽,赠张知府周卿,人品中原说此翁，雄文直气耿心胸。几年天上张公子，今日云间陆士龙。来暮已闻歌五裤，平反何翅禄千钟。相从愧落诸公后，拭目西岩第一峰。,4
Ming,方以智,还过汶上道中,驰驱过汶上，流浅壅淤沙。千里唯垂柳，三春不见花。望湖名范子，行路忆朱家。郭外孤蓬振，烟飞太白斜。,5
Ming,尹新之,挽申象村词 其一,恭默思治切，勤劳尽瘁多。势犹方下日，力挽已颓波。出处心逾赤，安危鬓欲皤。衣冠忽长夜，朝野泪滂沱。,5
Yuan,吾丘衍,种竹,近种墙阴竹，幽人此见分。已添潇洒趣，不碍往来云。书帙光能映，林泉志颇欣。秋风生意好，翠气日氤氲。,4
Ming,文林,喜桑民怿至自吴门,奔走卑官岁再更，江湖偏重别离情。逢君怒骂为知己，顾我摧颓负此生。细雨灯花销午夜，青山诗思绕孤城。自惭不是临邛令，潦倒安能重长卿。,5
Tang,仲子陵,辘轳赋（以利用汲引为韵）,智者创物以见意。立成辘轳以为天下利。木德标象。金行效事。与桔槔之用则同。比笋簴之形不异。井之勿幕。瓶亦汔至。当于要路之津。存乎兼济之地。忠也陈力而就列。孝也致养而不匮。圆转则智士之心。通流乃仁者之志。故辘轳之体一。有君子之道四。观其得位攸处。居中特立。从绳以寸工。假器以尺汲。自上自下者。念兹以有成。虚往实来者。释此而何执。利物不言利。急人之所急。舍之则其道可卷而怀。用之则其功可俯而拾。及夫挈瓶所施。悬绠所统。崇朝以闻乎三捷。永日何啻乎七纵。为万人仰。与天下共。其静也则无机之机。其动也则有用之用。德必不孤。贤亦有准。泉蒙者道为之废。井渫者心为之轸。无忘乎牵挛。盖存乎汲引。斯亦惠而不费乎。贤人之业于是乎尽也。,2
Tang,王贞白,度关山,只领千馀骑，长驱碛邑间。云州多警急，雪夜度关山。石响铃声远，天寒弓力悭。秦楼休怅望，不日凯歌还。,2
Ming,王表,来月楼试竹茶炉和韵,楼在空中月在濠，茗炉小试欲生涛。火兼文武功非易，香泻漪澜品亦高。六碗通灵容我共，一尊低唱任渠豪。乘风便为苍生念，何日颠崖命可逃。,5
Yuan,吴当,和萧独清,昔别是何日，长闻隐道山。题诗传海内，卖药出人间。林鹤随云出，潭蛟带雨还。偶来高坐处，帘外落花閒。,4
Tang,李习,凌云寺,古寺临江间碧波，石梯深入白云窠。僧禅寂寂无人迹，满地落花春又过。,2
Yuan,雅琥,崔徽写真,舞鸾妆镜拭铅华，毫素无声散彩霞。夜月影寒分桂魄，春冰晕薄映桃花。梦随图去凭青鸟，愁逐书来点墨鸦。未得离魂如倩女，衰容先我到君家。,4
NanBei,刘骏,与庐陵王绍别诗,连岁矜离心，今兹幸良集。信宿穷晨暮，开颜披所戢。未尽欢娱怀，已伤歧路及。舳舻引江介，飞旌背尔邑。悄扰徒旅戒，团栾流景入。迟迟分手念，泫泫登路泣。,1
Yuan,竹月道人,清平乐 题碧梧苍石图,寸肠愁断。目送斜阳岸。枫落吴江秋水漫。盼杀南来征雁。绮窗好梦初成。梦回相见卿卿。明月西风夜冷，苍梧乱影多声。,4
Song,王举正,春集东园赋得叶字,芳辰聊命驾，郊野赏心惬。亭幽路郁纡，树密花重叠。暂纾朝绂劳，喜与朋簪接。谈麈逗松枝，宴赏澄竹叶。含和寄萧散，选胜穷登蹑。行乐且踌躇，此游非日涉。,3
Tang,李觐,昆田化为金赋（以祭祀明洁神化之金为韵）,地有百瑞。美者惟金。其见寡。其应深。故因神而呈。足表至诚之道。从物以化。更彰肃祭之心。其祭惟何。首山之祀。其祭则那。我皇所致。始馨香以享德。终洁敬而展意。向清汉以式瞻。庶嘉祥于一至。于是乎神报以福。帝受以。昆田之上。金化于兹。考出地之形。时则亡也。观从革之状。维其有之。原其始也。未辨厥名。莫知其价。纷杂乎珍异。昭彰乎昼夜。呈祥于代。虽得神而生。入息于时。亦待神而化。及其变也。倏忽而成。烂然而明。初比粟而散点。竟如萤以乱呈。昔混丹砂。南面之虔诚始答。今辉瑶草。四方之正色遂生。山下荧煌。田间昭晰。向曙而野花齐媚。入暝而天星共列。祥风拂而逾丽。瑞露濡而更洁。至若随车表舜。还雨来秦。或因初以出。或从本而陈。未有迁移以礼。变化从神。以彼瑞为兹瑞。易前珍为后珍。则知宝非神而不见其祥。神非宝而莫临其祭。访古而昆田宛在。阅史而清风不替。别有泥沙久沈。光影常翳。顾兹神之所开。亦化形而表帝。,2
Ming,王九思,夜晴,万室忧昏垫，看晴此夜心。溽蒸销暗壁，林吹沐栖禽。皓月光浮动，明河露浅深。孤臣浑不寐，徒倚白头吟。,5
Song,王佐才,赠昙润画鹑,饮啄飞鸣各后先，当时操笔想中传。生来野态无拘束，万里秋风自在天。,3
Tang,朱昼,赋得花藤药合寄颖阴故人,藤生南海滨，引蔓青且长。剪削为花枝，何人无文章。非才亦有心，割骨闻馀芳。繁叶落何处，孤贞在中央。愿盛黄金膏，寄与青眼郎。路远莫知意，水深天苍苍。,2
Ming,王元俸,其十七,竹冈藤树小跻攀，未报深恩鬓已斑。凿壁犹怜前日事，望云空见暂时閒。烟霞正值萧条候，亲友相逢梦寐间。多病独愁常阒寂，半帘初日未开关。,5
Song,方有开,其二,久托奎躔照，仍从璧水游。冲襟粲星斗，高议炳阳秋。磊落观材杰，凋零悼世浮。传家真骥子，努力绍先猷。,3
Yuan,汪德钧,和叶宗茂题壁韵,华山一枕白云高，三峡扁舟驾怒涛。出处自由人取舍，聪明偏任世间劳。,4
Yuan,岑良卿,和赵宗吉御史过平江韵,遥瞻斧钺欲相依，水国云帆浪拍堤。越女台荒秋草绿，伍胥庙静暮潮低。金銮旧梦青藜月，骢马春骄锦障泥。料得东风回辔日，阖闾城外夕阳西。,4
Ming,王尚纲,送王掌教至安阳,忆昔亲相饯，承恩复此行。郏山愁对酒，邺柳正含情。宫瓦磐芳砚，春波浣旧缨。词华惭数子，礼乐待诸生。,5
Tang,吴融,端居,片雨过前汀，端居枕簟清。病魔随暑退，诗思傍凉生。别燕殷勤语，残蝉彷佛鸣。古来悲不尽，况我本多情。,2
NanBei,僧洪偃,登吴升平亭①,萧萧物候晚，肃肃天望清。旅人聊策杖，登高荡客情。川原多旧迹，墟里或新名。宿烟浮始旦，朝日照初晴。独游乏徒侣，徐步寡逢迎。信矣非吾托，赏心何易并。,1
Yuan,雅琥,送袁果山经历之潮阳,潮阳赞府之官去，犹是薇垣白发郎。天上故人悬夜榻，海边候吏促春装。翠绡卷雨蕉花老，火齐然云荔子香。终日韩香对帘幕，只愁简牍破诗忙。,4
Tang,蜀太后徐氏,丈人观谒先帝御容,圣帝归梧野，躬来谒圣颜。旋登三径路，似陟九嶷山。日照堆岚迥，云横积翠间。期修封禅礼，方俟再跻攀。,2
Ming,丁克仁,次辛参判①,离家近期月，魂梦长不撤。安得南州守，能令妻子悦。,5
Tang,僧泠然,宿九华化成寺庄,佛寺孤庄千嶂间，我来诗境强相关。岩边树动猿下涧，云里锡鸣僧上山。松月影寒生碧落，石泉声乱喷潺湲。明朝更蹑层霄去，誓共烟霞到老闲。,2
Song,王令,其五,何处难忘酒，君王宴豫年。群谋安一统，无口议将然。闲暇开元后，优游大业前。此时无一盏，何以慰遗贤。,3
Yuan,僧行端,悼灵座主,道不分年少，朝闻夕可亡。讲精文彻梵，吟好句谐唐。托质思他界，遗骸厌此方。台宗旧游在，名共白云香。,4
NanBei,任昉,奉和登（《类聚》作影。）,物色感神游，升高怅有阅。南望铜驼街，北走长楸埒。别涧宛沧溟，疏山驾瀛碣。奔鲸吐华浪，司南动轻枻。日下重门照，云开九华澈。观阁隆旧恩，奉图愧前哲。,1
NanBei,鲍泉,咏蔷薇诗,经植宜春馆，霍靡上兰宫。片舒犹带紫，半卷未全红。叶疏难蔽日，花密易伤风。佳丽新妆罢，含笑折芳丛。,1
Yuan,岑安卿,九月三日晚与郑元秉对坐至日暮小雨后归宿偶成,归人归未得，天际复生阴。小雨湿官道，清砧伤客心。萧肥兰蕙瘦，雀语凤鸾瘖。坐对荥阳老，空怀正始音。,4
Qing,允禧,春风篇,天上有春风，鼓荡浩劫开鸿濛。地上有春风，昭苏品汇杂包蒙。人心有春风，消除泥滓如虚空。今风接古风，一片春融融。层冰消大壑，生意到微虫。尘埃野马吹不尽，但见翠虚之府高畅春风中。天根月窟秘真气，春风在天不在地。披拂草木流山川，春风在地不在天。春风天地俱无私，含蠕有物舒而滋。人心尚保春风时。,6
NanBei,鲍照,代陈思王白马篇,白马骍角弓，鸣鞭乘北风。要途问边急，杂虏入云中。闭壁自往夏，清野径还冬。侨装多阙绝，旅服少裁缝。埋身守汉境，沈命对胡封。薄暮塞云起，飞沙被远松。含悲望两都，楚歌登四墉。丈夫设计误，怀恨逐边戎。弃别中国爱，要冀胡马功。去来今何道，卑贱生所钟。但令塞上儿，知我独为雄。,1
WeiJin,杨泉,其二,赤桧升棹，檀浆细坚。,0
Yuan,沈禧,千秋岁,彩霞呈瑞。宿雨开新霁。春色渐、看明媚。西池桃并结，南极星流丽。咸赞美，千寻笑指崧乔翠。绮席宏开际。仙吕锵金佩。捧琼斝，斟绿蚁。共祝南山寿，更与庄椿比。日正永，一株独挺千秋岁。,4
Qing,王鸣雷,其二,九江江口钓鱼湾，江上柴门尽掩关。阙下几年休疏去，城中十日卖文还。天寒燕子巢深屋，春暖桃花开浅山。今日工诗陈给事，题诗应记七岩间。,6
Yuan,佚名,东郊因成野酌得家字,行寻东郭胜，二妙欲携家。倦息依茅屋，流芳觅杏花。时羞凫去翠，春酌酒倾霞。何日成三径，求羊迹未赊。,4
Tang,王仙仙,荅孙玄照,鸳鸯相见不相随，笼里笼前整羽衣。但得他时人放去，水中长作一双飞。,2
WeiJin,杨戏,其十一 费宾伯,扬威才干，欷歔文武。当官理任，欷歔辩举。图殖财施，有义有叙。,0
Qing,方还,其五 山西,三关平列势逶迤，日落连城鼓角多。帐外深烟迷众堡，营前孤月坠长河。赤山寒谷惊逢燧，青冢秋原入骆驼。谁使总戎移逸地，偏头空旷牧人过。,6
Qing,王宸,书斋联,岂易片言清积牍；还留一息理残书。,6
Qing,王刚,其二,海天万里寄相思，满卷牢愁似旧时。何事懒残哀怨切，如来欢喜即慈悲。,6
NanBei,孔欣,置酒高堂上,置酒宴友生，高会临疏棂。芳俎列嘉肴，山罍满春青。广乐充堂宇，丝竹横两楹。邯郸有名倡，承间奏新声。八音何寥亮，四座同欢情。举觞发湛露，衔杯咏鹿鸣。觞谣可相娱，扬解意何荣。顾欢来义士，畅哉矫天诚。朝日不夕盛，川流常宵征。生犹悬水溜，死若波澜停。当年贵得意，何能竞虚名。,1
Tang,王孝廉,在边亭赋得山花戏寄两领客使并滋三,芳树春色色甚明，初开似笑听无声。主人每日专攀尽，残片何时赠客情？,2
Yuan,李好古,么篇,端的心聪。那更神工。悲若鸣鸿。切若寒蛩。娇比花容。雄似雷轰。真乃是消磨了閒愁万种。这秀才一事精。百事通。我蹑足潜踪。他换羽移宫。抵多少盼盼女词媚涪翁。似良宵一枕游仙梦。因此上偷窥方丈。非是我不守房栊。,4
Qing,王文诰,从博罗取道游罗浮山,南游夙梦罗浮境，发轫还疑梦里来。仙蝶蘧蘧因我化，名山面面为谁开。莲须拈出三千品，华首参齐五百台。兼爱确乎堂上长，个中原有济时才。,6
Song,方凤,冒雨渡浦阳江,痴云千顷压江堧，寂寂篮舆破午烟。树杪楼台看近郭，渡头波浪忽滔天。舟依曲港难回楫，径转高陵每得筌。谁向龙山誇海国，一声铁笛女墙边。,3
Tang,孔氏,其二,匣里残妆粉，留将与后人。黄泉无用处，恨作冢中尘。,2
Tang,逸人不顾,注葛仙公气诀赠友人,君今遣我注仙经，我乃为君强释名。华岳峰前霞客喜，天台洞里隐人惊。云翔嶂外缘文就，鹤唳天边为气成。奉劝仙公除自秘，莫教流俗浪相轻。,2
NanBei,僧慧侃,闻侯方儿来寇,羊皮赎去士，马革敛还尸。天下方无事，孝廉非哭时。,1
NanBei,庾信,出自蓟北门行,蓟门还北望，役役尽伤情。关山连汉月，陇水向秦城。笳寒芦叶脆，弓冻纻弦鸣。梅林能止渴，复姓可防兵。将军朝挑战，都护夜巡营。燕山犹有石，须勒几人名。,1
Song,丘程,讲易,易理分明在画中，谁知易道画难穷。不知画意空笺注，何异丹青欲画风。,3
Yuan,李元圭,雨中夜宿瓜州江浦,春阴江浦易黄昏，雨里人家早闭门。归雁云间知塞路，过帆沙嘴带潮痕。遥瞻北固青山郭，只隔南淮绿水村。野寺疏钟到孤枕，閒愁清夜与谁论！,4
Tang,僧本空,颂,遍学穷切抱死尸，出身不得病难治。任汝入海常献宝，不如自治剑轮飞。,2
Yuan,王都中,和彬卿登仙山,远山葱翠近楼蓝，碧絮飞云自往还。独倚长松吟不尽，恍然身在画图间。,4
Yuan,李承休,陪安集使兵部陈侍郎（讳子俟。）登真珠府西楼。次板上韵。公亦此府人也 其一,半空金碧驾峥嵘，掩映云端舞栋楹。斜倚翠岩看鹄举，俯临舟槛数鱼行。山围平野圆成界，县为高楼别有名。便欲投簪聊送老，庶将萤烛助君明。,4
Ming,王希文,谒增城大尹林洪用先生二首 其一,圣明恩爱重遐方，暂遣儒绅出玉堂。庭树午阴思召伯，墙桃春色贺潘郎。奎缠夜列天机宿，擢典寅钦御墨香。深想药笼无弃物，愿从东壁借容光。,5
Yuan,吴锳,斜沟登车次韵,买得斜沟小犊车，曲辕短策困泥沙。何时乞取江南县，春雨初晴学种花。,4
